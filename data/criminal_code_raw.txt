LIGJ
Nr. 7895, datë 27.1.1995
KODI PENAL I REPUBLIKËS SË SHQIPËRISË
(Ndryshuar me:
ligjet nr. 8175, datë 23.12.1996; nr. 8204, datë 10.4.1997; nr. 8279, datë 15.1.1998; nr. 8733, datë 24.1.2001; nr.
9017, datë 6.3.2003; nr. 9030, datë 13.3.2003; nr. 9086, datë 19.6.2003; nr. 9188, datë 12.2.2004; nr. 9275, datë
16.9.2004; nr. 9686, datë 26.2.2007; nr. 9859, datë 21.1.2008; nr. 10 023, datë 27.11.2008; nr. 23/2012, datë
1.3.2012; nr. 144, datë 2.5.2013; nr. 98, datë 31.7.2014; nr. 176/2014, datë 18.12.2014; nr. 135/2015, datë
5.12.2015; nr. 82/2016, datë 25.7.2016; nr. 36/2017, datë 30.3.2017; nr. 89/2017, datë 22.5.2017; nr. 44/2019,
datë 18.7.2019, nr. 35/2020, datё 16.4.2020, nr. 146/2020, datë 17.12.2020; nr. 43/2021, datë 23.3.2021;
vendimet e Gjykatës Kushtetuese: nr. 13, datë 29.5.1997; nr. 46, datë 28.8.1997; nr. 58, datë
5.12.1997; nr. 65, datë 10.12.1999; nr. 11, datë 2.4.2008; nr. 19, datë 1.6.2011; nr. 47, datë 26.7.2012 ; nr.
9, datë 26.2.2016; nr. 24, datë 4.5.2021 ; nr. 20, datë 3.4.2024)
(i përditësuar)
Në mbështetje të nenit 16 të ligjit nr. 7491, datë 29.4.1991 “Për dispozitat kryesore kushtetuese”, me
propozim të Këshillit të Ministrave
KUVENDI
I REPUBLIKËS SË SHQIPËRISË
VENDOSI:
I
PJESA E PËRGJITHSHME
KREU I
LIGJI PENAL DHE ZBATIMI I TIJ
Neni 1
Ligji penal dhe ndarja e veprave penale
Ligji penal përcakton veprat penale, dënimet dhe masat e tjera që merren ndaj autorëve të tyre.
Veprat penale ndahen në krime dhe në kundërvajtje penale. Dallimi i tyre bëhet në çdo rast në
dispozitat e pjesës së posaçme të këtij Kodi.
Neni 1/a
Bazat e legjislacionit penal
(Shtuar me ligjin nr. 8733, datë 24.1.2001)
Kodi Penal bazohet në Kushtetutën e Republikës së Shqipërisë, në parimet e përgjithshme të së drejtës
penale ndërkombëtare, si dhe në marrëveshjet ndërkombëtare të ratifikuara nga shteti shqiptar.
Legjislacioni penal përbëhet nga ky Kod dhe ligje të tjera që parashikojnë vepra penale.
Neni 1/b
Detyrat e legjislacionit penal
(Shtuar me ligjin nr. 8733, datë 24.1.2001)
Legjislacioni penal i Republikës së Shqipërisë ka për detyrë të mbrojë pavarësinë e shtetit dhe tërësinë e
territorit të tij, dinjitetin e njeriut, të drejtat dhe liritë e tij, rendin kushtetues, pronën, mjedisin, bashkëjetesën
1
dhe mirëkuptimin e shqiptarëve me pakicat kombëtare, si dhe bashkëjetesën fetare nga veprat penale, si dhe
parandalimin e tyre.
Neni 1/c
Parimet e Kodit Penal
(Shtuar me ligjin nr. 8733, datë 24.1.2001, shtuar fjalët me ligjin nr. 144, datë 2.5.2013)
Kodi Penal bazohet në parimet kushtetuese të shtetit të së drejtës, të barazisë përpara ligjit, të drejtësisë
në caktimin e fajësisë dhe të dënimit, të mbrojtjes së interesit më të lartë të fëmijëve, si dhe të humanizmit.
Zbatimi i ligjit penal me analogji nuk lejohet.
Neni 2
Mosdënimi pa ligj
Askush nuk mund të dënohet penalisht për një vepër që më parë nuk është e parashikuar shprehimisht
në ligj si krim ose kundërvajtje penale.
Askush nuk mund të dënohet me një lloj dhe masë dënimi të paparashikuar në ligj.
Neni 3
Veprimi në kohë i ligjit penal
Askush nuk mund të dënohet për një vepër që, sipas ligjit të kohës kur është kryer, nuk përbënte vepër
penale.
Ligji i ri që nuk dënon veprën penale ka fuqi prapavepruese. Në rast se personi është dënuar, ekzekutimi
i dënimit nuk mund të fillojë dhe, në qoftë se ka filluar, pushon.
Kur ligji i kohës kur është kryer vepra penale dhe ligji i mëvonshëm janë të ndryshëm, zbatohet ai ligj
dispozitat e të cilit janë më të favorshme për personin që ka kryer veprën penale.
Neni 4
Mosnjohja e ligjit
Mosnjohja e ligjit që dënon veprën penale, nuk përbën shkak për përjashtim nga përgjegjësia penale, veç
rasteve kur mosnjohja është objektivisht e paevitueshme.
Neni 5
Territori i Republikës së Shqipërisë
Territori i Republikës së Shqipërisë, në kuptim të ligjit penal, quhet hapësira tokësore, gjerësia e ujërave
territoriale dhe të brendshme detare, hapësira ajrore që shtrihet mbi hapësirën tokësore dhe të ujërave
territoriale dhe të brendshme detare, si dhe çdo vend tjetër ku shtrihet sovraniteti i shtetit shqiptar, si selitë e
përfaqësive diplomatike dhe konsullore shqiptare, anijet që mbajnë flamurin e Republikës së Shqipërisë, anijet
e marinës luftarake, të aviacionit ushtarak ose civil kudo që ndodhen.
Neni 6
Zbatimi i ligjit penal për vepra penale të kryera nga shtetas shqiptarë
(Shtuar fjali me ligjin nr. 23/2012, datë 1.3.2012)
Për vepra penale të kryera nga shtetas shqiptarë brenda territorit të Republikës së Shqipërisë zbatohet
ligji penal i Republikës së Shqipërisë.
2
Ligji penal i Republikës së Shqipërisë është i zbatueshëm edhe për shtetasin shqiptar që kryen krim në
territorin e një shteti tjetër, kur krimi është njëkohësisht i dënueshëm dhe derisa nuk është dhënë për të një
vendim përfundimtar nga një gjykatë e huaj. Kushti për dënueshmërinë e njëkohshme në territorin e shtetit
tjetër nuk zbatohet në rastet e krimeve të korrupsionit në sektorin publik ose privat, si dhe të ushtrimit të
ndikimit të paligjshëm.
Në kuptim të këtij neni shtetas shqiptarë do të konsiderohen edhe ata persona që përveç shtetësisë
shqiptare gëzojnë edhe shtetësi tjetër.
Neni 7
Zbatimi i ligjit penal për vepra penale të kryera nga shtetas të huaj
(Ndryshuar shkronja “d” me ligjin nr. 8733, datë 24.1.2001; shtuar shkronja “h” me ligjin nr. 9086, datë 19.6.2003;
shtuar shkronja “i” me ligjin nr. 9275, datë 16.9.2004; ndryshuar shkronja “c” me ligjin nr. 9686, datë 26.2.2007; shtuar
shkronja “j” me ligjin nr. 10 023, datë 27.11.2008; hequr shkronja “e” dhe ndryshuar shkronjat “h” dhe “i” me ligjin nr.
23/2012, datë 1.3.2012)
Shtetasi i huaj, që kryen vepër penale në territorin e Republikës së Shqipërisë, përgjigjet në bazë të ligjit
penal të Republikës së Shqipërisë.
Ligji penal i Republikës së Shqipërisë është i zbatueshëm edhe për shtetasin e huaj që jashtë territorit të
Republikës së Shqipërisë kryen në dëm të interesave të shtetit ose të shtetasit shqiptar një nga krimet e
mëposhtme:
a) krime kundër njerëzimit;
b) krime kundër pavarësisë dhe rendit kushtetues;
c) vepra me qëllime terroriste;
d) organizimi i prostitucionit, trafikimi i jashtëligjshëm i njerëzve, fëmijëve dhe grave, prodhimi dhe
trafikimi i jashtëligjshëm i armëve, drogës, substancave të tjera narkotike e psikotrope, i substancave
bërthamore, i materialeve pornografike, si dhe trafikimi i jashtëligjshëm i veprave të artit dhe i objekteve me
vlerë historike, kulturore dhe arkeologjike;
f) falsifikimi i vulës së shtetit shqiptar, parave dhe letrave me vlerë shqiptare;
g) krime që cenojnë jetën dhe shëndetin e shtetasit shqiptar, për të cilat ligji parashikon dënim mbi pesë
vjet burgim ose çdo lloj dënimi më të rëndë;
h) pastrimi i produkteve të veprës penale ose veprimtarisë kriminale;
i) krimet e korrupsionit në sektorin publik ose privat, si dhe të ushtrimit të ndikimit të paligjshëm;
j) vepra penale në fushën e teknologjisë së informacionit.
Neni 7/a
Juridiksioni universal
(Shtuar me ligjin nr. 9686, datë 26.2.2007; shtuar shkronja “dh” me ligjin nr. 23/2012, datë 1.3.2012)
Ligji penal i Republikës së Shqipërisë është i zbatueshëm edhe për shtetasin e huaj, që ndodhet në
territorin e Republikës së Shqipërisë dhe nuk është ekstraduar, i cili jashtë territorit të Republikës së
Shqipërisë ka kryer njërën nga veprat e mëposhtme:
a) krime kundër njerëzimit;
b) krime lufte;
c) gjenocid;
ç) vepra me qëllime terroriste;
d) torturë;
dh) financim terrorizmi.
3
Ligji penal i Republikës së Shqipërisë është i zbatueshëm edhe për shtetasin e huaj, që jashtë territorit të
Republikës së Shqipërisë kryen ndonjërën nga veprat penale, për të cilat ligje të veçanta ose marrëveshje
ndërkombëtare, ku Republika e Shqipërisë është palë, përcaktojnë zbatueshmërinë e legjislacionit penal
shqiptar.
Neni 8
Zbatimi i ligjit penal për vepra penale të kryera nga personi pa shtetësi
(Ndryshuar me ligjin nr. 9686, datë 26.2.2007)
Për personin pa shtetësi që kryen vepër penale në territorin e Republikës së Shqipërisë dhe krim jashtë
këtij territori, vlejnë rregullat e neneve 7 e 7/a të këtij Kodi.
Neni 9
Personat e mbrojtur ndërkombëtarisht
(Shtuar me ligjin nr. 23/2012, datë 1.3.2012)
Dispozitat e këtij Kodi zbatohen edhe për vepra penale të kryera ndaj personave të mbrojtur
ndërkombëtarisht.
Person i mbrojtur ndërkombëtarisht, përveçse kur marrëveshjet ndërkombëtare, të ratifikuara nga shteti
shqiptar, parashikojnë ndryshe, është:
a) kryetari i një shteti, përfshirë edhe anëtari i organit kolegjial që kryen funksionet e kryetarit të shtetit,
sipas kushtetutës së atij shteti, kryetari i qeverisë ose ministri i punëve të jashtme, kur këta ndodhen në një
shtet tjetër, si dhe anëtarët e familjes që i shoqërojnë;
b) çdo përfaqësues a zyrtar i një shteti ose çdo zyrtar apo agjent i një organizate ndërkombëtare me
karakter ndërqeveritar, i cili, në kohën dhe vendin e kryerjes së veprës penale kundër tij, zyrës, banesës private
ose mjeteve të tij të transportit, gëzon, në përputhje me të drejtën ndërkombëtare, mbrojtje të posaçme nga
çdo sulm mbi personin, lirinë dhe dinjitetin e tij, si dhe anëtarët e familjes së tij.
Neni 9/a
Përgjegjësia për personat e huaj që gëzojnë imunitet
(Ndryshuar numërtimi i nenit me ligjin nr. 23/2012, datë 1.3.2012)
Çështja e përgjegjësisë për shtetasit e huaj që kryejnë vepër penale në territorin e Republikës së
Shqipërisë dhe që gëzojnë imunitet në bazë të së drejtës ndërkombëtare, zgjidhet me rrugë diplomatike.
Neni 10
Fuqia e vendimeve penale të gjykatave të huaja
Vendimet penale të dhëna nga gjykatat e huaja ndaj shtetasve shqiptarë që vërtetojnë kryerjen e një
vepre penale, kur nuk është parashikuar ndryshe nga marrëveshjet dy ose shumpalëshe, vlejnë në Shqipëri
brenda kufijve të ligjit shqiptar edhe përsa vijon:
a) për efekt të cilësimit përsëritës të personit që ka kryer veprën penale;
b) për zbatimin e vendimeve që përmbajnë dënime plotësuese;
c) për zbatimin e masave të sigurimit;
d) për shlyerjen e dëmit ose efekteve të tjera civile.
Neni 11
4
Ekstradimi
Ekstradimi mund të lejohet vetëm kur është parashikuar shprehimisht në marrëveshjet ndërkombëtare
në të cilat Republika e Shqipërisë është palë.
Ekstradimi lejohet kur vepra penale që përbën objektin e kërkesës për ekstradim është e parashikuar si e
tillë njëkohësisht si nga ligji shqiptar dhe ai i huaj.
Ekstradimi nuk lejohet:
a) në qoftë se personi që do të ekstradohet është shtetas shqiptar, veç rasteve kur në marrëveshje është
parashikuar ndryshe;
b) në qoftë se vepra penale që përbën objektin e kërkesës për ekstradim ka një karakter politik ose
ushtarak;
c) kur ka arsye për të dyshuar që personi i kërkuar të ekstradohet do të persekutohet, dënohet ose
kërkohet për arsye të bindjeve të tija politike, fetare, kombëtare, racore ose etnike.
d) në qoftë se personi që kërkohet të ekstradohet është gjykuar nga një gjykatë kompetente shqiptare
për veprën penale për të cilën kërkohet ekstradimi.
KREU II
PËRGJEGJËSIA PENALE
Neni 12
Mosha për përgjegjësi penale
Ka përgjegjësi penale personi që në kohën e kryerjes së një krimi ka mbushur moshën katërmbëdhjetë
vjeç.
Personi që kryen një kundërvajtje penale ka përgjegjësi kur ka mbushur moshën gjashtëmbëdhjetë vjeç.
Neni 13
Lidhja shkakësore
Askush nuk ka përgjegjësi penale kur midis veprimit ose mosveprimit të tij dhe pasojave apo mundësisë
së ardhjes së tyre, mungon lidhja shkakësore.
Neni 14
Faji
Askush nuk mund të dënohet për një veprim ose mosveprim të parashikuar nga ligji si vepër penale, në
qoftë se vepra nuk është e kryer me faj.
Quhet me faj personi që e kryen veprën me dashje ose me pakujdesi.
Neni 15
Dashja
Vepra penale kryhet me dashje, kur personi i parashikon pasojat e veprës penale dhe dëshiron ardhjen e
tyre ose, megjithëse i parashikon dhe nuk i dëshiron ato, me ndërgjegje lejon ardhjen e tyre.
Neni 16
Pakujdesia
Vepra penale kryhet me pakujdesi kur personi, megjithëse nuk i dëshiron pasojat, e parashikon
mundësinë e ardhjes së tyre dhe me mendjelehtësi shpreson t’i shmangë ato, ose nuk i parashikon, megjithëse
sipas rrethanave duhej dhe kishte mundësi t’i parashikonte.
5
Neni 17
Papërgjegjshmëria për shkak të gjendjes mendore
Nuk ka përgjegjësi penale personi që në kohën e kryerjes së veprës vuante nga një turbullim psikik ose
neuropsikik që ka prishur tërësisht ekuilibrin e tij mendor dhe për pasojë nuk ka qenë në gjendje të
kontrollojë veprimet apo mosveprimet e tij dhe as të kuptojë se kryen vepër penale.
Personi që në kohën e kryerjes së veprës penale vuante nga një turbullim psikik ose neuropsikik, që ka
ulur ekuilibrin e tij mendor për të kuptuar dhe kontrolluar plotësisht veprimet apo mosveprimet e tij, është i
përgjegjshëm, por kjo rrethanë mbahet parasysh nga gjykata në caktimin e masës dhe llojit të dënimit.
Neni 18
Kryerja e veprës penale në gjendje të dehur
Nuk përjashtohet nga përgjegjësia personi që ka kryer veprën penale në gjendje të dehur.
Kur dehja është shkaktuar në rrethana të rastit dhe ka sjellë uljen e ekuilibrit mendor, kjo rrethanë
mbahet parasysh për zbutjen e dënimit ndaj tij.
Kur dehja është bërë me paramendim për të kryer veprën penale, kjo rrethanë mbahet parasysh për
rëndimin e dënimit.
Rregullat e mësipërme zbatohen edhe kur vepra penale kryhet nën efektin e narkotikëve apo
stimulantëve të tjerë.
Neni 19
Mbrojtja e nevojshme
Nuk ka përgjegjësi penale personi që ka kryer veprën duke qenë i detyruar të mbrojë jetën, shëndetin, të
drejtat dhe interesat e tij ose të një tjetri, nga një sulm i padrejtë, i vërtetë dhe i çastit me kusht që, karakteri i
mbrojtjes të jetë në proporcion me rrezikshmërinë e sulmit.
Mospërputhja haptazi ndërmjet tyre përbën kapërcim të kufijve të mbrojtjes së nevojshme.
Neni 20
Nevoja ekstreme
Nuk ka përgjegjësi penale personi që ka kryer veprën nga nevoja për të përballuar një rrezik real dhe të
çastit që e kërcënon atë, një person tjetër apo pasurinë nga një dëmtim i rëndë dhe i pashmangshëm me
mënyra të tjera, me kusht që të mos jetë i provokuar prej tij dhe dëmi i shkaktuar të mos jetë më i madh së
dëmi i zmbrapsur.
Neni 21
Ushtrimi i një të drejte apo përmbushja e detyrës
Nuk ka përgjegjësi penale personi që vepron për të ushtruar të drejta apo përmbushur detyra të caktuara
nga ligji ose nga një urdhër i dhënë prej një personi kompetent, veç rastit kur urdhri është haptazi i
paligjshëm.
Kur vepra penale është kryer si rezultat i urdhrit të paligjshëm, për të përgjigjet personi që ka dhënë
urdhrin.
6
KREU III
TENTATIVA
Neni 22
Kuptimi i tentativës
Vepra penale quhet e mbetur në tentativë kur, megjithëse personi ndërmerr veprime të drejtpërdrejta për
ta kryer atë, vepra ndërpritet e nuk përfundohet për rrethana të pavarura nga vullneti i tij.
Neni 23
Përgjegjësia për tentativën
Personi që tenton të kryejë një krim përgjigjet për të.
Gjykata, në varësi të shkallës së afërsisë së pasojës, si dhe të shkaqeve për të cilat krimi mbeti në
tentativë, zbut dënimin dhe mund ta ulë atë nën minimumin e parashikuar nga ligji ose të caktojë një lloj
dënimi më të butë nga ai i parashikuar në ligj.
Neni 24
Heqja dorë nga kryerja e veprës penale
Personi që më vullnetin e tij dhe në mënyrë përfundimtare heq dorë nga kryerja e veprës penale, me
gjithë mundësitë që ka për kryerjen e saj, nuk ka përgjegjësi penale.
Kur veprimet e gjeratëhershme përmbajnë elementët e ndonjë vepre tjetër penale, personi përgjigjet për
veprën e kryer.
KREU IV
BASHKËPUNIMI I PERSONAVE PËR KRYERJEN
E VEPRËS PENALE
Neni 25
Kuptimi i bashkëpunimit
Bashkëpunim quhet kryerja e veprës penale nga dy ose më shumë persona me marrëveshje ndërmjet
tyre.
Neni 26
Bashkëpunëtorët
Bashkëpunëtorë për kryerjen e veprës penale quhen: organizatorët, ekzekutorët, shtytësit dhe ndihmësit.
Organizatorë quhen ata persona që organizojnë dhe drejtojnë veprimtarinë për kryerjen e veprës penale.
Ekzekutorë janë personat që kryejnë veprime të drejtpërdrejta për realizimin e veprës penale.
Shtytës quhen personat që nxisin bashkëpunëtorët e tjerë për kryerjen e veprës penale.
Ndihmës quhen personat që me këshilla, udhëzime, dhënie mjetesh, largim të pengesave, dhënie të
premtimit për fshehjen e bashkëpunëtorëve, të gjurmëve apo të sendeve që rrjedhin nga vepra penale,
ndihmojnë për kryerjen e saj.
Neni 27
7
Përgjegjësia e bashkëpunëtorëve
Organizatorët, shtytësit dhe ndihmësit kanë përgjegjësi si edhe ekzekutorët për veprën penale të kryer
prej tyre.
Në caktimin e dënimit për bashkëpunëtorët, gjykata duhet të mbajë parasysh shkallën e pjesëmarrjes së
secilit dhe rolin e luajtur në kryerjen e veprës penale.
Neni 28
Forma të veçanta të bashkëpunimit
(Ndryshuar me ligjin nr. 9275, datë 16.9.2004; shfuqizuar paragrafi i dytë i pikës 1, ndryshuar pika 2, me ligjin nr. 9686,
datë 26.2.2007)
1. Organizata kriminale është forma më e lartë e bashkëpunimit, në të cilën bëjnë pjesë tre ose më
shumë persona dhe që dallohet nga shkalla e veçantë e organizimit, strukturimit, qëndrueshmërisë,
kohëzgjatjes, si dhe nga qëllimi për kryerjen e një a më shumë veprave penale, për të realizuar përfitime
materiale dhe jomateriale.
2. Organizata terroriste është një formë e veçantë e organizatës kriminale, e përbërë nga dy ose më
shumë persona, që kanë një bashkëpunim të qëndrueshëm në kohë, me synim kryerjen e veprave me qëllime
terroriste.
3. Banda e armatosur është një formë e veçantë bashkëpunimi që, duke zotëruar armë, municione
luftarake dhe mjete të tjera të nevojshme, synon kryerjen e veprave penale, të parashikuara në krerët V, VI
dhe VII të pjesës së posaçme të këtij Kodi.
4. Grupi i strukturuar kriminal është formë e veçantë bashkëpunimi, në të cilin bëjnë pjesë tre ose më
shumë persona, për kryerjen e një a më shumë veprave penale, për të realizuar përfitime materiale dhe
jomateriale.
Grupi i strukturuar kriminal për kryerjen e një vepre penale nuk formohet rastësisht e nuk është e
nevojshme të dallohet për anëtarësi të qëndrueshme, ndarje detyrash, organizim dhe strukturim të zhvilluar.
5. Krijimi dhe pjesëmarrja në një organizatë kriminale, organizatë terroriste, bandë të armatosur ose grup
të strukturuar kriminal cilësohen si vepra penale dhe dënohen sipas parashikimeve të pjesës së posaçme të
këtij Kodi ose të dispozitave të tjera penale të veçanta.
6. Anëtarët e organizatës kriminale, të organizatës terroriste, bandës së armatosur ose grupit të
strukturuar kriminal janë përgjegjës për të gjitha veprat penale, të kryera prej tyre, në përmbushjen e qëllimeve
të veprimtarisë së tyre kriminale.
7. Pjesëtari i organizatës kriminale, organizatës terroriste, bandës së armatosur ose i grupit të strukturuar
kriminal, përfiton përjashtimin nga dënimi ose uljen e tij, kur jep ndihmesë, që gjykohet vendimtare për
njohjen e veprimtarisë së tyre, të bashkëpunëtorëve të tjerë, pasurive të zotëruara drejtpërdrejt ose jo prej tyre,
si dhe për veprimtaritë hetimore, që zhvillohen ndaj organizatave kriminale, organizatave terroriste, bandave
të armatosura dhe grupeve të strukturuara kriminale.
KREU V
DËNIMET
Neni 29
Dënimet kryesore
(Ndryshuar me ligjin nr. 8733, datë 24.1.2001; shtuar paragrafi i fundit me ligjin nr. 9086, datë 19.6.2003;
shfuqizuar paragrafi i fundit me vendimin e Gjykatës Kushtetuese nr. 47, datë 26.7.2012)
Për personat që kanë kryer krime jepen këto dënime kryesore:
8
1. Me burgim të përjetshëm
2. Me burgim
3. Me gjobë
Për personat që kanë kryer kundërvajtje penale jepen këto dënime kryesore:
1. Me burgim
2. Me gjobë
Neni 30
Dënime plotësuese
(Ndryshuar pika 2, me ligjin nr. 9086, datë 19.6.2003; ndryshuar pika 1 me ligjin nr. 9275, datë 16.9.2004;
shtuar pika 10 me ligjin nr. 23/2012, datë 1.3.2012)
Për personat që kanë kryer krime ose kundërvajtje penale, bashkë me dënimin kryesor, mund të jepen
edhe një ose disa nga këto dënime plotësuese:
1. Ndalimi i së drejtës për të ushtruar funksione publike.
2. Konfiskimi i mjeteve të kryerjes së veprës penale dhe produkteve të veprës penale.
3. Ndalimi për të drejtuar automjete.
4. Heqja e dekoratave, titujve të nderit.
5. Heqja e së drejtës të ushtrimit të një veprimtarie ose mjeshtërie.
6. Heqja e së drejtës për të ushtruar detyra drejtuese pranë personave juridikë.
7. Ndalimi për të qëndruar në një ose disa njësi administrative.
8. Nxjerrja jashtë territorit.
9. Detyrimi për publikimin e vendimit gjyqësor.
10. Humbja e përgjegjësisë prindërore.
Gjykata, në raste të veçanta, kur dhënia e dënimeve kryesore çmohet e papërshtatshme dhe kur ligji
parashikon dënim me burgim deri në 3 vjet ose dënime të tjera më të lehta për veprën e kryer, mund të
mjaftohet vetëm me caktimin e dënimit plotësues.
Neni 31
Dënimi me burgim të përjetshëm
(Ndryshuar paragrafi i parë, i dytë dhe titulli me ligjin nr. 8733, datë 24.1.2001; shfuqizuar paragrafi i fundit me ligjin nr.
9686, datë 26.2.2007)
Dënimi me burgim të përjetshëm jepet me vendim të gjykatës për kryerjen e një krimi të rëndë.
Dënimi me burgim të përjetshëm nuk jepet ndaj personave që në kohën e kryerjes së krimit nuk kanë
mbushur moshën tetëmbëdhjetë vjeç, si dhe për gratë.
Neni 32
Dënimi me burgim
(Ndryshuar paragrafi i parë me ligjin nr. 144, datë 2.5.2013)
Dënimi me burgim për krimet jepet për një kohë nga pesë ditë deri në tridhjetë e pesë vjet.
Për kundërvajtje penale dënimi me burgim jepet për një kohë nga pesë ditë deri në dy vjet.
Neni 33
Mënyra e vuajtjes së dënimit me burgim të përjetshëm dhe me burgim
Dënimi me burgim të përjetshëm dhe dënimi me burgim vihen në institucione të caktuara posaçërisht
për këtë qëllim.
9
Rregullat mbi mënyrën e vuajtjes së dënimeve, të drejtat dhe detyrat e të dënuarve caktohen me ligj.
Të miturit e kryejnë dënimin me burgim në vende të veçanta nga të rriturit.
Gratë e kryejnë dënimin me burgim në institucione të veçanta nga burrat.
Neni 34
Dënimi me gjobë
(Ndryshuar paragrafi i tretë dhe i katërt me ligjin nr. 8175, datë 23.12.1996, shtuar paragrafi i pestë, ndryshuar paragrafi i
shtatë, me ligjin nr. 8733, datë 24.1.2001; ndryshuar paragrafi i katërt me ligjin nr. 9275, datë 16.9.2004; shfuqizuar
paragrafi 8 me vendimin e Gjykatës Kushtetuese nr. 19, datë 1.6.2011; ndryshuar me ligjin nr. 23/2012, datë 1.3.2012;
ndryshuar paragrafi i pestë me ligjin nr. 144, datë 2.5.2013)
Dënimi me gjobë konsiston në pagimin në favor të shtetit të një shume të hollash brenda kufijve të
parashikuar në ligj.
Dënimi me gjobë jepet për personat që kryejnë krim ose kundërvajtje penale.
Për personat që kryejnë krim gjoba jepet nga 100 mijë gjer në 10 milionë lekë.
Për personat që kryejnë kundërvajtje penale, gjoba jepet nga 50 mijë gjer në 3 milionë lekë.
Për personat që kryejnë krime për motive fitimi të pasurive ose të sigurimit të çdo lloj përfitimi tjetër
material, gjykata vendos sipas nenit 36 të këtij Kodi, konfiskimin e mjeteve të kryerjes së veprës penale dhe
produkteve të veprës penale ose, në mungesë të tyre, dënim me gjobë në masën nga 100 mijë deri në 5
milionë lekë.
Gjykata jep dënimin me gjobë, pasi ka hetuar rreth aftësisë paguese të personit. Aftësia paguese
përcaktohet nga gjendja personale dhe pasurore e personit, si dhe nga rrethana të tjera që lidhen me to.
Dënimi me gjobë paguhet në afatin e caktuar në vendimin e gjykatës.
Gjykata, duke marrë parasysh gjendjen ekonomike të të dënuarit, mund të lejojë që gjoba të paguhet me
këste, duke caktuar këstet dhe afatin e pagimit të tyre.
Kur i dënuari nuk e paguan gjobën dhe gjoba nuk mund të vilet nëpërmjet ekzekutimit të detyrueshëm,
gjykata vendos zëvendësimin e gjobës me burgim, duke llogaritur pesë mijë lekë për një ditë burgim.
Kur i dënuari nuk mund të paguajë gjobën në afat pa fajin e tij dhe nëse kriteret, mbi të cilat është
caktuar gjoba, kanë ndryshuar pas dhënies së vendimit dhe nuk e justifikojnë haptazi pagimin e gjobës,
atëherë i dënuari mund të kërkojë:
a) shtyrje të afatit të pagesës së gjobës gjer në gjashtë muaj;
b) kryerjen e një pune me interes publik.
Nëse gjykata urdhëron kryerjen e një pune në interes publik zbatohen rregullat e nenit 63 të këtij Kodi.
Nëse gjoba nuk paguhet edhe pas shtyrjes së afatit ose nëse i dënuari nuk e kryen punën në interes
publik, gjykata vendos zëvendësimin e gjobës me burgim.
Kur gjoba është dhënë për kryerjen e një krimi, zëvendësimi i saj me burgim nuk mund të kalojë tre vjet,
ndërsa kur ajo është dhënë për kryerjen e një kundërvajtjeje penale, zëvendësimi nuk mund të kalojë një vit
burgim, por gjithmonë pa kaluar maksimumin e dënimit me burgim që parashikon dispozita përkatëse. Nëse
dispozita penale nuk parashikon dënim me burgim, maksimumi i dënimit me burgim konsiderohet gjashtë
muaj.
Kur i dënuari si më sipër gjatë zbatimit të burgimit paguan gjobën, gjykata revokon vendimin, duke bërë
llogaritjet sipas kriterit të paragrafit të 8 të këtij neni.
Neni 35
Heqja e së drejtës për të ushtruar funksione publike
(Riformuluar me ligjin nr. 9275, datë 16.9.2004)
10
Heqja e së drejtës për të ushtruar funksione publike, për një kohë jo më pak se pesë vjet, jepet
detyrimisht ndaj personit që ka kryer një krim, që lidhet me detyrën, duke shpërdoruar funksionin publik ose
ka kryer një krim, për të cilin gjykata ka caktuar një dënim me burgim jo më pak se dhjetë vjet.
Heqja e së drejtës për të ushtruar funksione publike mund të jepet për një kohë nga tre deri në pesë vjet,
kur gjykata ka caktuar një dënim nga pesë deri në dhjetë vjet burgim, dhe nga një deri në tre vjet, kur është
caktuar dënimi deri në tre vjet burgim.
Neni 36
Konfiskimi i mjeteve të kryerjes së veprës penale
dhe produkteve të veprës penale
(Ndryshuar me ligjin nr. 9086, datë 19.6.2003)
1. Konfiskimi jepet detyrimisht nga gjykata dhe ka të bëjë me marrjen dhe kalimin në favor të shtetit:
a) të sendeve që kanë shërbyer ose janë caktuar si mjete për kryerjen e veprës penale;
b) të produkteve të veprës penale, ku përfshihet çdo lloj pasurie, si dhe dokumentet ose instrumentet
ligjore që vërtetojnë tituj ose interesa të tjerë në pasurinë që rrjedh ose fitohet drejtpërdrejt ose tërthorazi nga
kryerja e veprës penale;
c) të shpërblimeve, të dhëna ose të premtuara, për kryerjen e veprës penale;
ç) të çdo pasurie tjetër, vlera e së cilës i korrespondon asaj të produkteve të veprës penale;
d) të sendeve, prodhimi, përdorimi, mbajtja ose tjetërsimi i të cilave përbëjnë vepër penale, edhe kur nuk
është dhënë vendim dënimi.
2. Nëse produktet e veprës penale janë transformuar ose shndërruar pjesërisht ose plotësisht në pasuri të
tjera, këto të fundit i nënshtrohen konfiskimit.
3. Nëse produktet e veprës penale janë bashkuar me pasuri të fituara në rrugë të ligjshme, këto të fundit
konfiskohen deri në vlerën e produkteve të veprës penale.
4. Konfiskimit i nënshtrohen edhe të ardhurat ose përfitimet e tjera nga produktet e veprës penale, nga
pasuritë në të cilat janë transformuar ose shndërruar produktet e veprës penale ose nga pasuritë me të cilat
janë përzier këto produkte, në të njëjtën masë dhe mënyrë sikurse produktet e veprës penale.
Neni 37
Ndalimi për të drejtuar automjete
Ndalimi për të drejtuar automjete jepet nga gjykata, për një kohë nga një gjer në pesë vjet, kundër
personave që kanë kryer vepër penale, kur çmohet se do të ketë efekt parandalues apo pajtohet me natyrën e
veprës së kryer.
Neni 38
Heqja e dekoratave dhe e titujve
Heqja e dekoratave dhe titujve të nderit vendoset për personat që kanë kryer një vepër penale që
dënohet me burgim dhe çmohet se mbajtja e tyre nuk pajtohet me natyrën e veprës penale të kryer.
Heqja e dekoratave dhe titujve të nderit është e përhershme kur personi dënohet për një krim mbi dhjetë
vjet dhe nga një gjer në pesë vjet, kur dënohet gjer në dhjetë vjet burgim.
Neni 39
Heqja e së drejtës të ushtrimit të një profesioni ose të një veprimtarie
(Ndryshuar me ligjin nr. 144, datë 2.5.2013)
11
Heqja e së drejtës të ushtrimit të një profesioni ose të një veprimtarie e ndalon të dënuarin të ushtrojë
profesionin ose veprimtarinë, për të cilën është dhënë leje e veçantë, dëshmi, autorizim apo licencë nga organi
kompetent.
Heqja e së drejtës së ushtrimit të një veprimtarie ose të një profesioni jepet për një kohë nga një muaj
deri në pesë vjet dhe është rrjedhojë e çdo dënimi për vepra penale që kryhen duke i shpërdoruar ato, ose kur
vlerësohet se ushtrimi i mëtejshëm i veprimtarisë apo profesionit bie ndesh me marrëdhënien juridike që
synon të mbrojë vepra penale konkrete.
Neni 40
Heqja e së drejtës të ushtrimit të detyrave drejtuese
(Shtuar paragrafi i fundit me ligjin nr. 9275, datë 16.9.2004)
Heqja e së drejtës të ushtrimit të detyrave drejtuese pranë personave juridikë, i heq mundësinë të
dënuarit të ushtrojë detyrat e drejtorit, të administratorit, sipërmarrësit, likuidatorit, si dhe çdo detyrë tjetër që
ka të bëjë me cilësinë e përfaqësuesit të personit juridik.
Heqja e së drejtës të ushtrimit të detyrave drejtuese pranë personave juridikë është rrjedhojë e çdo
dënimi për vepra penale dhe jepet për një kohë nga një muaj gjer në pesë vjet, kur i dënuari ka shpërdoruar
funksionet apo ka vepruar në kundërshtim me rregullat që lidhen me detyrën.
Kur dënimi i dhënë nga gjykata është jo më pak se pesë vjet burgim, kjo e drejtë mund të hiqet për një
kohë nga pesë deri në dhjetë vjet.
Neni 41
Ndalimi për të qëndruar në një apo disa njësi administrative
Ndalimi për të qëndruar në një apo disa njësi administrative jepet nga gjykata për një kohë nga një gjer
në pesë vjet, kur çmohet se qëndrimi i të dënuarit në këto vende përbën rrezik për sigurimin publik.
Neni 42
Nxjerrja jashtë territorit
Nxjerrja jashtë territorit të Republikës së Shqipërisë jepet nga gjykata ndaj shtetasit të huaj dhe atij pa
shtetësi që kryen një krim dhe çmohet se qëndrimi i mëtejshëm i tij në territorin e Republikës së Shqipërisë
nuk duhet të vazhdojë më në të ardhmen.
Vendimi revokohet nga gjykata, me kërkesën e të dënuarit, kur shtetasi i huaj apo pa shtetësi fiton
shtetësinë shqiptare.
Neni 43
Publikimi i vendimit gjyqësor
Publikimi i vendimit gjyqësor jepet nga gjykata kur çmon se njohja e përmbajtjes së vendimit ka interes
për persona juridikë e fizikë.
Publikimi i vendimit gjyqësor konsiston në detyrimin e të dënuarit që me shpenzimet e veta të publikojë
në një apo disa gazeta ose stacione radiotelevizive tërësisht apo pjesërisht vendimin gjyqësor, sipas urdhërimit
të bërë nga gjykata.
Data e publikimit dhe kohëzgjatja e tij caktohen nga gjykata.
Organet e shtypit dhe të radiotelevizionit janë të detyruar të bëjnë publikimin e vendimit gjyqësor të
dërguar nga gjykata.
Publikimi i vendimit gjyqësor nuk jepet kur rrezikohet përhapja e sekretit shtetëror, cenohet jeta intime
e personave ose preket morali shoqëror.
Neni 43/a
12
Humbja e përgjegjësisë prindërore
(Shtuar me ligjin nr. 23/2012, datë 1.3.2012)
Humbja e përgjegjësisë prindërore jepet nga gjykata ndaj personit që e ushtron përgjegjësinë prindërore,
kur ai dënohet si autor ose bashkëpunëtor në një vepër penale ndaj fëmijës ose si bashkëpunëtor me fëmijën
në kryerjen e një vepre penale.
Neni 44
Mënyra e vuajtjes së dënimeve plotësuese
Kur gjykata, së bashku me një dënim me burgim, jep edhe një ose disa nga dënimet plotësuese të
përmendura në nenin 30 të këtij Kodi, zbatimi i tyre fillon së bashku me vuajtjen e dënimit kryesor.
Për numrat 1, 3, 5, 6, 7 dhe 8 të nenit 30 të këtij Kodi zbatimi i tyre fillon pas vuajtjes së dënimit me
burgim. Të drejtat e cenuara nga dënimet plotësuese i dënuari nuk mund t’i ushtrojë gjatë kohës së vuajtjes së
dënimit me burgim.
Neni 45
Zbatimi i ligjit penal ndaj personave juridikë
(Shfuqizuar me ligjin nr. 8733, datë 24.1.2001; shtuar me ligjin nr. 9275, datë 16.9.2004)
Personat juridikë, me përjashtim të institucioneve shtetërore, përgjigjen penalisht për vepra penale, të
kryera në emër ose në dobi të tyre nga organet dhe përfaqësuesit e tyre.
Njësitë e qeverisjes vendore përgjigjen penalisht vetëm për veprime të kryera gjatë ushtrimit të
veprimtarisë së tyre, të cilat mund të ushtrohen nëpërmjet delegimit të shërbimeve publike.
Përgjegjësia penale e personave juridikë nuk përjashton atë të personave fizikë, të cilët kanë kryer ose
janë bashkëpunëtorë në kryerjen e të njëjtave vepra penale.
Veprat penale dhe masat ndëshkuese përkatëse, që zbatohen ndaj personave juridikë, si dhe procedura
për vendosjen dhe ekzekutimin e tyre rregullohen me ligj të veçantë.
Neni 46
Masat mjekësore dhe edukuese
(Ndryshuar paragrafi i parë dhe i tretë me ligjin nr. 36/2017, datë 30.3.2017)
Masat mjekësore mund të jepen nga gjykata ndaj personave të papërgjegjshëm që kanë kryer vepër
penale, ndërsa masat edukuese mund të jepen ndaj të miturve që përjashtohen nga dënimi ose që për shkak të
moshës nuk kanë përgjegjësi penale.
Masat mjekësore janë:
1. Mjekimi i detyruar ambulator
2. Mjekimi i detyruar në një institucion mjekësor.
Vendimi gjyqësor për masat mjekësore dhe edukuese është i revokueshëm në çdo kohë kur zhduken
rrethanat për të cilat ai është dhënë, por në çdo rast, gjykata, kryesisht, është e detyruar që pas kalimit të një
viti nga dita e dhënies së vendimit, të marrë në shqyrtim vendimin e saj.
Rregullat për revokimin e vendimit gjyqësor që përmbajnë masa mjekësore parashikohen në Kodin e
Procedurës Penale. Rregullat për caktimin ose revokimin e masave mjekësore dhe edukuese për të miturin
parashikohen nga Kodi i Drejtësisë për të Mitur.
KREU VI
CAKTIMI I DËNIMIT
Neni 47
13
Mënyra e caktimit të dënimit
Gjykata cakton dënimin duke respektuar dispozitat e pjesës së përgjithshme të këtij Kodi dhe kufijtë e
dënimeve të parashikuar në ligj për veprën penale.
Në caktimin e dënimit ndaj personit ajo merr parasysh rrezikshmërinë e veprës penale, të autorit të saj,
shkallën e fajit, si dhe rrethanat lehtësuese dhe rënduese.
Neni 48
Rrethanat lehtësuese
(Shtuar dy paragrafë me ligjin nr. 144, datë 2.5.2013)
Lehtësojnë dënimin rrethanat që vijojnë:
a) Kur vepra është kryer e shtyrë nga motive me vlera pozitive morale e shoqërore;
b) kur vepra është kryer nën ndikimin e tronditjes psikike të shkaktuar nga provokimi ose veprime të
padrejta të viktimës apo të ndonjë personi tjetër;
c) kur vepra është kryer nën ndikimin e veprimeve apo të udhëzimeve të padrejta të eprorit;
ç) kur personi që ka kryer veprën tregon pendim të thellë;
d) kur personi ka zëvendësuar dëmin e shkaktuar nga vepra penale ose ka ndihmuar aktivisht për të
zhdukur ose pakësuar pasojat e veprës penale;
dh) kur personi paraqitet në organet kompetente pas kryerjes së veprës penale;
e) kur marrëdhëniet ndërmjet personit që ka kryer veprën penale dhe të dëmtuarit janë normalizuar.
Rrethana lehtësuese e parashikuar në shkronjën “a” të paragrafit të parë të këtij neni, nuk lehtëson
dënimin kur vepra penale është kryer në rrethanat e parashikuara në shkronjën “j” të nenit 50 të këtij Kodi.
Rrethana lehtësuese, e parashikuar në shkronjën “e” të paragrafit të parë të këtij neni, nuk lehtëson
dënimin e një personi që ka kryer një vepër penale ndaj fëmijëve apo një vepër penale të dhunës në familje.
Neni 49
Gjykata, pavarësisht nga rrethanat që përmenden në nenin 48 të këtij Kodi, mund të marrë në
konsideratë edhe rrethanat të tjera për sa kohë i quan të tilla që justifikojnë lehtësimin e dënimit.
Neni 50
Rrethanat rënduese
(Ndryshuar shkronja “b”, shtuar shkronja “h” dhe “i” me ligjin nr. 8733, datë 24.1.2001; ndryshuar shkronja “dh” me
ligjin nr. 9275, datë 16.9.2004; shtuar shkronja “j” me ligjin nr. 9686, datë 26.2.2007;
shtohet shkronja “ç/1” dhe “e/1” dhe ndryshohet shkronja “g” dhe “j” me ligjin nr. 144, datë 2.5.2013; shtuar shkronja
“f/1 me ligjin nr. 44/2019, datë 18.7.2019)
Rëndojnë dënimin rrethanat që vijojnë:
a) kryerja e veprës i shtyrë nga motive të dobëta;
b) kryerja e veprës për të vënë para përgjegjësisë ose për të fshehur përgjegjësinë penale të një tjetri apo
për të shmangur dënimin për një vepër penale tjetër ose për të realizuar, ose për të siguruar për vete a për të
tretët fitime pasurore, ose çdo lloj përfitimi tjetër material;
c) kryerja e veprës penale me egërsi dhe mizori;
ç) kryerja e një krimi pas dhënies së një dënimi për një krim të kryer më parë;
ç/1) kryerja e veprës penale pas vendosjes së personit nën mbikëqyrje elektronike;
14
d) kryerja e veprimeve që rëndojnë apo shtojnë pasojat e veprës penale;
dh) kryerja e veprës penale duke shpërdoruar funksionin publik ose shërbimin fetar;
e) kur vepra është kryer kundër fëmijëve, grave shtatzëna ose personave që, për shkaqe të ndryshme,
nuk mund të mbrohen;
e/1) kryerja e veprës penale gjatë ose pas dhënies së urdhrave gjyqësorë të mbrojtjes nga dhuna në
familje;
f) kur vepra është drejtuar ndaj përfaqësuesve të shteteve të tjera;
f/1. Kur vepra është drejtuar ndaj personave të zgjedhur dhe funksionarëve publikë, për shkak të
detyrës.
g) kur vepra është kryer duke përfituar nga marrëdhëniet familjare, të bashkëjetesës, të miqësisë, të
mikpritjes;
gj) kryerja e veprës penale në bashkëpunim;
h) kryerja e veprës penale më shumë se një herë;
i) kur vepra është kryer duke përdorur armë, municione luftarake, lëndë plasëse, djegëse, helmuese dhe
radioaktive.
j) kur vepra është kryer e shtyrë nga motive që kanë të bëjnë me gjininë, racën, ngjyrën, etninë, gjuhën,
identitetin gjinor, orientimin seksual, bindjet politike, fetare ose filozofike, gjendjen shëndetësore,
predispozicione gjenetike ose aftësinë e kufizuar.
Neni 51
Dënimi për të miturit
(Ndryshuar me ligjin nr. 36/2017, datë 30.3.2017)
Për të miturit, që në kohën e kryerjes së veprës penale nuk kanë mbushur moshën 18 vjeç, dënimi nuk
mund të jetë më shumë se gjysma e dënimit që parashikon ligji për veprën penale të kryer. Rregullat për
caktimin e dënimit për të miturin parashikohen në Kodin e Drejtësisë Penale për të Mitur.
Neni 52
Përjashtimi i të miturit nga dënimi
Gjykata, nisur nga rrezikshmëria e pakët e veprës penale, nga rrethanat konkrete të kryerjes së saj, nga
sjellja e mëparshme e të miturit, mund ta përjashtojë atë nga dënimi.
Në këto raste gjykata mund të vendosë dërgimin e të miturit në një institucion edukimi.
Neni 52/a
Përjashtimi ose ulja e dënimit për bashkëpunëtorët e drejtësisë dhe viktimat
(Shtuar me ligjin nr. 144, datë 2.5.2013, ndryshuar referanca me ligjin nr. 146/2020, datë 17.12.2020)
Personi, që ka premtuar ose ka dhënë shpërblim ose përfitime të tjera, sipas neneve 164/a, 244, 244/a,
245, 312, 319, 319/a, 319/b, dhe 319/c të këtij Kodi mund të përfitojë përjashtim nga vuajtja e dënimit ose
ulje të tij, nëse bën kallëzim dhe jep ndihmesë në procedimin penal të këtyre veprave. Në dhënien e vendimit,
gjykata mban parasysh edhe kohën kur është bërë kallëzimi, ardhjen ose jo të pasojave të veprës.
Personi i dëmtuar nga veprat penale, që lidhen me trafikimin e personit, mund të përfitojë përjashtimin
nga dënimi, për kryerjen e veprave penale gjatë periudhës së trafikimit dhe në masën që ka qenë i detyruar t’i
kryejë ato veprime apo mosveprime të kundërligjshme.
Personi që ka kryer njërën nga veprat penale që kanë lidhje me trafikun e narkotikëve, armëve apo
municioneve, trafikimin e personave ose për vepra penale të kryera nga organizata kriminale, që bashkëpunon
dhe ndihmon organet e ndjekjes penale në luftën kundër tyre ose, sipas rastit, në zbulimin e personave të
15
tjerë, që kryejnë krime të tilla, nuk mund të dënohet më tepër se gjysma e dënimit të parashikuar për veprën e
kryer prej tij. Në raste të veçanta, kur konkurrojnë edhe rrethana lehtësuese në favor të tij, ky person mund të
përjashtohet nga dënimi.
Neni 52/b
Përjashtimi nga dënimi për krimet në fushën e zgjedhjeve
(Shtuar me ligjin nr. 146/2020, datë 17.12.2020)
Personi që ka kryer një ose më shumë vepra penale të parashikuara në kreun X, të këtij Kodi, i
cili bashkëpunon dhe ndihmon organet e ndjekjes penale për hetimin, si dhe për zbulimin e
personave të tjerë, bashkëpunëtorë në kryerjen e veprës penale ose autorë të veprave të tjera të
lidhura, përjashtohet nga dënimi për veprën penale të kryer prej tij.
Neni 53
Ulja e dënimit nën kufijtë e parashikuar nga ligji
(Shtuar fjalë me ligjin nr. 144, datë 2.5.2013)
Gjykata, në raste të veçanta, kur çmon që vepra dhe autori i saj paraqesin rrezikshmëri të pakët dhe janë
të pranishme disa nga rrethanat lehtësuese, dhe nuk është e pranishme asnjë rrethanë rënduese ka të drejtë të
caktojë një dënim nën minimumin ose një lloj dënimi më të butë se ai që parashikon dispozita përkatëse.
Neni 53/a
Zëvendësimi i dënimit me burgim me pagimin e një shume të hollash në favor të shtetit
(Shtuar me ligjin nr. 98, datë 31.7.2014)
Gjykata, në rastet kur parashikohet shprehimisht nga dispozita, kur çmon që vepra penale dhe autori i
saj paraqesin rrezikshmëri të ulët shoqërore dhe kur cakton një dënim gjer në dy vjet burgim, mund të
vendosë zëvendësimin e dënimit me burgim me pagimin e një shume të hollash në favor të shtetit, duke
llogaritur një ditë burgim me pesë mijë lekë.
Ky zëvendësim mund të vendoset kur është kërkuar nga autori i veprës penale.
Në rast se shuma e të hollave e vendosur nga gjykata nuk paguhet brenda 10 ditëve nga momenti që
vendimi merr formë të prerë, me kërkesë të prokurorisë, gjykata vendos revokimin e vendimit për
zëvendësimin e dënimit me burgim.
Neni 54
Pranimi i pagimit të gjobës
Për kundërvajtjet penale për të cilat, veç gjobës, parashikohet njëkohësisht dënimi me burgim, gjykata,
me kërkesën e autorit të kundërvajtjes penale mund të pranojë që ai të paguajë aty për aty një shumë të
hollash në favor të buxhetit të shtetit, e barabartë me gjysmën e maksimumit të gjobës të parashikuar për
kundërvajtjet penale në Pjesën e Përgjithshme të këtij Kodi.
Kërkesa mund të paraqitet në çdo fazë të gjykimit deri përpara dhënies së vendimit përfundimtar të
shkallës së parë.
Kur gjykata nuk pranon kërkesën, jep dënimin për veprën e kryer.
Pranimi i kërkesës nuk lejohet për personat që më parë janë dënuar edhe për kundërvajtje penale.
Neni 55
Caktimi i dënimeve për disa vepra penale
16
(Shtuar paragrafi i dytë me ligjin nr. 144/2013, datë 2.5.2013 dhe shfuqizuar me vendimin e Gjykatës Kushtetuese nr.
9, datë 26.2.2016; ndryshuar paragrafi i dytë me ligjin nr. 135/2015, datë 5.12.2015 dhe shfuqizuar me ligjin nr.
82/2016, datë 25.7.2016)
Kur veprimet ose mosveprimet përmbajnë elementet e disa veprave penale, si dhe kur personi ka kryer
disa vepra penale për të cilat nuk është dhënë akoma vendim, gjykata më parë cakton dënimin për çdo vepër
penale dhe në përfundim jep një dënim të vetëm, që përbëhet nga dënimi më i rëndë i shtuar.
Dënimi më i rëndë i shtuar nuk mund të kapërcejë shumën e përgjithshme të dënimeve të caktuara veç e
veç, as kufirin më të lartë të parashikuar për llojin e dënimit të dhënë.
Kur gjykata çmon se kryerja e shumë veprave penale nuk tregon rrezikshmëri të madhe të fajtorit, mund
të japë si dënim përfundimtar dënimin më të rëndë që ka caktuar për një nga veprat penale.
Gjykata në vendimin përfundimtar jep një ose më shumë nga dënimet plotësuese të dhëna më vete për
çdo vepër të veçantë.
Neni 56
Bashkimi i dënimeve
Kur i dënuari, para vuajtjes së plotë të dënimit, dënohet për një vepër penale të kryer para dhënies së
vendimit, zbatohen rregullat e nenit të mësipërm dhe pjesa e vuajtur e dënimit llogaritet në dënimin e ri.
Kur i dënuari, pas dhënies së vendimit, por para vuajtjes së plotë të dënimit, kryen një vepër penale të re,
gjykata bën bashkimin e dënimit të ri me pjesën e mbetur të dënimit të mëparshëm, duke ndjekur rregullat e
parashikuara nga neni 55 i këtij Kodi.
Neni 57
Llogaritja e paraburgimit
(Ndryshuar paragrafi i tretë me ligjin nr. 8733, datë 24.1.2001)
Koha e paraburgimit llogaritet në dënimin me burgim ose me gjobë, si dhe në detyrimin për kryerjen e
një pune në interes publik si më poshtë:
Një ditë paraburgim baras me një ditë e gjysmë burgim.
Një ditë paraburgim baras me 5 mijë lekë gjobë.
Një ditë paraburgim baras me tetëmbëdhjetë orë pune në interes publik.
KREU VII
ALTERNATIVAT E DËNIMIT ME BURGIM
Neni 58
Gjysmëliria
(Ndryshuar me ligjin nr. 10 023, datë 27.11.2008)
Për dënimin deri në një vit burgim, gjykata, për shkak të detyrimeve të personit të dënuar për punën,
arsimin, kualifikimin ose aftësimin profesional, përgjegjësitë thelbësore familjare apo për nevojën për trajtim
ose rehabilitim mjekësor, mund të vendosë ekzekutimin e vendimit me burgim me gjysmëliri.
Personi i dënuar, që vuan dënimin me gjysmëliri, është i detyruar të kthehet në burg, pasi të ketë kryer
detyrimet jashtë burgut, brenda periudhës kohore të përcaktuar nga gjykata.
Kur personi i dënuar nuk përmbush detyrimet, sipas këtij neni, zbatohet neni 62 i këtij Kodi.
Neni 59
Pezullimi i ekzekutimit të vendimit me burgim dhe vënia në provë
17
(Ndryshuar me ligjin nr. 10 023, datë 27.11.2008; shtuar paragrafi i tretë, ndryshuar paragrafi i katërt me ligjin nr.
36/2017, datë 30.3.2017; shfuqizuar fjalia e dytë e pikës 4 me Vendimin e Gjykatës Kushtetuese nr. 20, datë 3.4.2024)
1. Për shkak të rrezikshmërisë së paktë të personit, moshës, kushteve shëndetësore apo mendore,
mënyrës së jetesës dhe të nevojave, veçanërisht atyre që lidhen me familjen, shkollimin ose punën, rrethanave
të kryerjes së veprës penale, si dhe të sjelljes pas kryerjes së veprës penale, gjykata, kur jep dënim me burg deri
në pesë¸ vjet, mund të urdhërojë, që i dënuari të mbajë kontakte me shërbimin e provës dhe të vihet në provë,
duke pezulluar ekzekutimin e dënimit, me kusht që gjatë kohës së provës të mos kryejë vepër tjetër penale.
2. Gjykata urdhëron që i dënuari të përmbushë një apo më shume detyrime, të parashikuara në nenin 60
të këtij Kodi.
3. Për dënimet e dhëna deri në dy vjet burgim, të pezulluara nga gjykata, afati i provës është sa dyfishi i
kohës së dënimit me burgim të dhënë nga gjykata.
4. Afati i provës, me përjashtim të rregullit të parashikuar në paragrafin 3 të këtij neni, është 24 muaj deri
në 5 vjet. Afati i provës mund të shkurtohet ose zgjatet në varësi të mënyrës së ekzekutimit të provës dhe
kushteve personale të të dënuarit, por pa cenuar afatin minimal dhe maksimal të parashikuar në këtë paragraf.
5. Nëse i dënuari nuk mban kontakte me shërbimin e provës apo nuk përmbush detyrimet e
parashikuara në nenin 60, siç është urdhëruar nga gjykata, gjykata vendos zëvendësimin e dënimit të parë me
një dënim tjetër, zgjatjen e afatit të mbikëqyrjes, brenda periudhës së provës, ose revokimin e pezullimit të
ekzekutimit të vendimit.
Neni 59/a
Qëndrimi në shtëpi
(Shtuar me ligjin nr. 10 023, datë 27.11.2008; shtuar paragrafi i dytë me ligjin nr. 144, datë 2.5.2013)
Për dënimet me burgim deri në dy vjet ose kur kjo kohë është pjesë e mbetur e dënimit, sipas një
vendimi për një periudhë më të gjatë burgimi, gjykata mund të vendosë vuajtjen e dënimit të dhënë me
qëndrimin në shtëpi të të dënuarit, në një shtëpi tjetër private apo në një qendër të kujdesit dhe të shëndetit
publik, kur ekzistojnë rrethanat e mëposhtme:
a) Për gratë shtatzëna ose nëna me fëmijë, nën moshën 10 vjeç, që jetojnë me të.
b) Për baballarët, që kanë përgjegjësi prindërore për fëmijën, që jeton me të, nën moshën 10 vjeç, kur
nëna e tij ka vdekur apo është e pazonja për t’u kujdesur për të.
c) Për persona, në kushte të rënda shëndetësore, që kërkojnë kujdes të vazhdueshëm nga shërbimi
shëndetësor, jashtë burgut.
ç) Për personat mbi 60 vjeç, që janë të paaftë nga ana shëndetësore.
d) Për të rinj, nën moshën 21 vjeç, me nevoja të dokumentuara shëndetësore, studimore, të punës apo
përgjegjësive familjare.
Gjykata, në rrethanat e parashikuara në shkronjat “a” dhe “b” të paragrafit të parë të këtij neni, nuk
mund të vendosë vuajtjen e dënimit të dhënë me qëndrim në shtëpi, të dënuarve që kanë kryer një krim ndaj
bashkëshortit, bashkëjetuesit apo fëmijës së tij.
Gjykata mund të lejojë personat e dënuar me qëndrim në shtëpi të largohen nga vendbanimi, për
plotësimin e nevojave të domosdoshme familjare, për t’u angazhuar në veprimtari pune, edukimi apo arsimimi
ose për programe rehabilitimi, për të cilat shërbimi i provës është dakord.
Në këtë rast gjykata përcakton masat që duhet të marrë shërbimi i provës.
Gjykata revokon qëndrimin në shtëpi dhe e zëvendëson atë me një ndëshkim tjetër, kur nuk ekzistojnë
më kushtet e parashikuara në paragrafin e parë të këtij neni. Në qoftë se personi i dënuar largohet pa
autorizimin e gjykatës nga vendbanimi apo shkel detyrimet e caktuara në vendimin e gjykatës, zbatohet neni
62 i këtij Kodi.
Neni 60
18
Detyrimet e të dënuarit të vënë në provë
(Ndryshuar me ligjin nr. 10 023, datë 27.11.2008; ndryshuar pika 12 e paragrafit të parë, ndryshuar një fjali në paragrafin e
dytë dhe shtuar paragrafi i tretë me ligjin nr. 36/2017, datë 30.3.2017)
I dënuari i vënë në provë, mund të detyrohet nga gjykata të plotësojë një apo më tepër prej detyrimeve
të mëposhtme:
1. Të ushtrojë një veprimtari profesionale ose të marrë një arsim apo formim profesional.
2. Shfrytëzimi i pagës dhe i të ardhurave të tjera ose i pasurisë për përmbushjen e detyrimeve financiare.
3. Të riparojë dëmin civil të shkaktuar.
4. Të ndalohet të drejtojë automjete të caktuara.
5. Të mos ushtrojë veprimtari profesionale kur vepra penale ka lidhje me këtë veprimtari.
6. Të mos frekuentojë vende të caktuara.
7. Të mos frekuentojë lokale që shërbejnë pije alkoolike.
8. Të qëndrojë në banesën e tij në orare të caktuara.
9. Të mos shoqërohet me persona të caktuar, kryesisht me të dënuar apo bashkëpunëtorët e veprës
penale.
10. Të mos zotërojë, mbajë apo përdorë armë.
11. Mjekimi ose rehabilitimi në një institucion shëndetësor ose nënshtrimi në një program të trajtimit,
mjekësor apo rehabilitues.
12. T’i nënshtrohet një trajtimi, apo programi mjekësor ose rehabilitimi, me qëllim që të ndalojë
përdorimin e alkoolit ose lëndëve narkotike.
Në përcaktimin e detyrimeve për të dënuarin, gjykata merr parasysh moshën e të dënuarit, gjendjen
mendore, mënyrën e jetesës dhe nevojat e tij, veçanërisht ato të lidhura me familjen, edukimin ose punën,
motivet e kryerjes së veprës penale, qëndrimin pas kryerjes së veprës penale, si dhe rrethana të tjera, që
ndikojnë në vendosjen e detyrimeve, sipas këtij neni dhe mbikëqyrjen e tyre. Detyrimet e parashikuara në
pikat 11 dhe 12, të paragrafit 1, të këtij neni, caktohen vetëm me pëlqimin e të dënuarit.
Periudha për përmbushjen e një detyrimi të parashikuar në paragrafin 1, të këtij neni, përcaktohet nga
gjykata brenda periudhës të caktuar të provës.
Neni 60/a
Detyrimi për të hequr dorë nga përdorimi i alkoolit ose drogës
(Shtuar me ligjin nr. 144, datë 2.5.2013; shtuar fjalë në paragrafin e tretë me ligjin nr. 36/2017, datë 30.3.2017)
Gjykata, ndaj të dënuarit të vënë në provë, i cili është në kushtet e varësisë kronike ndaj alkoolit apo
lëndëve narkotike, vendos detyrimin për t’iu nënshtruar trajtimeve mjekësore për heqjen dorë nga përdorimi i
alkoolit apo drogës.
Trajtimi mjekësor për heqjen dorë nga përdorimi i alkoolit apo drogës bëhet në institucionin mjekësor të
specializuar, sipas përcaktimit që bën Ministria e Shëndetësisë, në bazë të kërkesës së shërbimit të provës.
Shërbimi i provës mbikëqyr ekzekutimin e vendimit të gjykatës dhe i raporton menjëherë prokurorit, kur
personi i dënuar nuk përmbush detyrimin e vendosur sipas parashikimeve të nenit 60 të këtij Kodi.
Neni 61
Detyrimet e të dënuarit gjatë kohës së provës
(Ndryshuar me ligjin nr. 10 023, datë 27.12.2008)
Gjatë kohës së provës i dënuari është i detyruar:
a) të paraqitet rregullisht dhe të informojë në vazhdimësi shërbimin e provës për përmbushjen e
kushteve dhe detyrimeve të caktuara nga gjykata;
19
b) të marrë pëlqimin nga shërbimi i provës për ndryshimin e vendbanimit, qendrës së punës apo për
lëvizjet e shpeshta brenda vendit.
Neni 62
Shkelja e kushteve dhe e detyrimeve gjatë kohës së provës
(Ndryshuar me ligjin nr. 10 023, datë 27.11.2008)
Nëse i dënuari, gjatë afatit të provës, kryen një vepër tjetër penale, gjykata mund të ndryshojë detyrimet
që ka vendosur, ta zëvendësojë dënimin e dhënë me një dënim tjetër, apo ta revokojë, tërësisht ose pjesërisht,
vendimin e pezullimit.
Nëse i dënuari, gjatë afatit të provës, shkel kushtet ose detyrimet që i janë vendosur, shërbimi i provës i
raporton menjëherë prokurorit.
Për shkelje të lehta dhe për herë të parë të kushteve ose të detyrimeve që i janë vendosur nga gjykata,
prokurori ka të drejtë të japë paralajmërim, i cili regjistrohet në dosjen personale të të dënuarit.
Për shkelje të rënda ose të përsëritura, prokurori i kërkon gjykatës ndryshimin e detyrimit të vendosur,
shtimin e detyrimeve të tjera, zëvendësimin e tyre me një sanksion tjetër, ose revokimin e vendimit të
pezullimit të dënimit dhe vuajtjen e pjesës së mbetur të dënimit në burg.
Neni 63
Pezullimi i ekzekutimit të vendimit me burgim
dhe detyrimi për kryerjen e një pune në interes publik
(Ndryshuar me ligjin nr. 10 023, datë 27.11.2008)
Gjykata, për shkak të rrezikshmërisë së pakët të personit dhe të rrethanave të kryerjes së veprës penale,
kur ka caktuar një dënim gjer në një vit burgim, mund të vendosë pezullimin e ekzekutimit të vendimit me
burgim dhe zëvendësimin e tij me detyrimin që i dënuari të përmbushë një punë në interes publik.
Puna me interes publik nënkupton kryerjen nga i dënuari të një pune, me pëlqimin e tij dhe pa
shpërblim, në favor të interesit publik apo shoqatës së caktuar në vendimin e gjykatës, për një kohë nga dyzet
deri në dyqind e dyzet orë.
Ky detyrim nuk mund të vendoset kur i dënuari refuzon pezullimin në seancë gjyqësore.
Puna në interes publik kryhet brenda afatit prej gjashtë muajsh.
Në vendimin e saj gjykata përcakton numrin e orëve të punës dhe detyrimin që i dënuari të mbajë
kontakte me shërbimin e provës. Shërbimi i provës vendos llojin e punës që do të kryhet, përcakton vendin e
kryerjes së punës dhe ditët e javës kur do të kryhet ajo, duke pasur parasysh, për aq sa është e mundur,
punësimin e rregullt të të dënuarit apo detyrimet e tij familjare. Kohëzgjatja e punës me interes publik nuk i
kalon tetë orë në ditë.
Pas përfundimit të punës, dënimi konsiderohet i paqenë.
Nëse i dënuari nuk kryen punën me interes publik, nuk mban kontakte me shërbimin e provës apo shkel
kushtet ose detyrimet e tjera, të vendosura nga gjykata, prokurori informon menjëherë gjykatën. Gjykata, në
këtë rast, vendos sipas nenit 62 të këtij Kodi.
Neni 64
Lirimi me kusht
(Ndryshuar me ligjin nr. 8733, datë 24.1.2001; ndryshuar me ligjin nr. 10 023, datë 27.11.2008;
shtuar fjalët në paragrafin e tretë me ligjin nr. 144, datë 2.5.2013; ndryshuar nënparagrafi i tretë i paragrafit 1 dhe shtuar
paragrafi 5 me ligjin nr. 36/2017, datë 30.3.2017)
I dënuari me burgim mund të lirohet me kusht, nga vuajtja e dënimit vetëm për arsye të veçanta, nëse
me sjelljen dhe punën e tij tregon se me dënimin e vuajtur i është arritur qëllimit për edukimin e tij, si dhe të
ketë vuajtur:
20
- jo më pak se gjysmën e dënimit të dhënë për kundërvajtje penale;
- jo më pak se dy të tretat e dënimit të dhënë për krime me masa dënimi gjer në pesë vjet burgim;
- jo më pak se tre të katërtat e dënimit të dhënë për krime me masa dënimi mbi 5 vjet deri në
maksimumin e parashikuar nga ligji, me përjashtim të parashikimeve në paragrafin 3 të këtij neni.
Në masën e dënimit të vuajtur nuk llogaritet koha e përfituar me amnisti ose falje.
Nuk lejohet lirimi me kusht për të dënuarin përsëritës për krime të kryera me dashje si dhe për të
dënuarit për kryerjen e veprave penale të parashikuara në nenet 78/a, 79/a, 79/b, 79/c apo paragrafi i tretë i
nenit 100.
Lirimi me kusht revokohet nga gjykata, kur i dënuari për një vepër penale të kryer me dashje, gjatë kohës
së kushtit, kryen një vepër tjetër penale me dashje, duke u zbatuar dispozitat për bashkimin e dënimeve.
Gjykata e urdhëron të dënuarin të mbajë kontakte me Shërbimin e Provës gjatë periudhës së provës dhe
të përmbushë një ose disa nga detyrimet e parashikuara në nenin 60 të këtij Kodi. Kur i dënuari nuk mban
kontakte me Shërbimin e Provës ose kur nuk i përmbush detyrimet e parashikuara në nenin 60 të këtij Kodi,
të urdhëruara nga gjykata, kjo e fundit vendos zëvendësimin e dënimit të parë me një dënim tjetër, zgjatjen e
afatit të mbikëqyrjes gjatë periudhës së provës ose revokimin e vendimin për lirimin para kohe me kusht.
Neni 65
(Ndryshuar paragrafi i parë dhe i dytë me ligjin nr. 10 023, datë 27.11.2008; ndryshuar fjalë në paragrafin e dytë dhe shtuar
paragrafi i tretë me ligjin nr. 36/2017, datë 30.3.2017)
1. Nuk lejohet lirimi me kusht për të dënuarin me burgim të përjetshëm.
2. Vetëm në raste të jashtëzakonshme i dënuari me burgim të përjetshëm mund të lirohet me kusht kur:
Ka vuajtur jo më pak se tridhjetë e pesë vjet burgim dhe gjatë vuajtjes së dënimit ka mbajtur sjellje
shembullore dhe çmohet se i është arritur qëllimit të dënimit për edukimin e tij.
3. Nga ky rregull, përjashtohen të dënuarit për veprat penale të parashikuara në nenet 78/a, 79/a, 79/b,
79/c dhe paragrafi i tretë i nenit 100.
Neni 65/a
Periudha e sigurisë
(Shtuar me ligjin nr. 23/2012, datë 1.3.2012)
Gjykata, në dhënien e vendimit, mund të vendosë edhe caktimin e një periudhe sigurie, gjatë së cilës
nuk lejohet zbatimi i nenit 64 të këtij Kodi, në rastet kur ekziston një nga këto rrethana:
a) vepra penale, masa e dënimit të së cilës është mbi pesë vjet;
b) kryerja e veprës penale është bërë me egërsi dhe mizori;
c) kur vepra është kryer kundër fëmijëve, grave shtatzëna ose personave që, për shkaqe të ndryshme,
nuk mund të mbrohen;
ç) kur vepra është kryer duke përfituar nga marrëdhëniet familjare ose të bashkëjetesës;
d) kur kryerja e veprës penale është shtyrë nga motive që kanë të bëjnë me gjininë, racën, fenë,
kombësinë, gjuhën, bindjet politike, fetare ose sociale.
Periudha e sigurisë shtrihet për afatin kohor nga tre të katërtat e dënimit të dhënë nga gjykata deri në
kohëzgjatjen e plotë të dënimit penal.
KREU VIII
SHUARJA E NDJEKJES PENALE, TË DËNIMEVE DHE MOSEKZEKUTIMI I TYRE
Neni 66
(Ndryshuar me ligjin nr. 36/2017, datë 30.3.2017)
21
Nuk mund të bëhen ndjekje penale kur nga kryerja e veprës deri në çastin e marrjes së personit si të pandehur
kanë kaluar:
a) dyzet vjet në rastin e krimeve që parashikojnë dënim me burgim të përjetshëm;
b) njëzet vjet për krimet që parashikojnë dënim jo më të ulët se dhjetë vjet burgim ose dënim tjetër më të rëndë;
c) dhjetë vjet për krimet që parashikojnë dënim nga pesë gjer në dhjetë vjet burgim;
ç) pesë vjet për krimet që parashikojnë dënim gjer në pesë vjet burgim ose gjobë;
d) tre vjet për kundërvajtjet penale që parashikojnë dënim gjer në dy vjet burgim;
dh) dy vjet për kundërvajtjet penale që parashikojnë dënim me gjobë.
Veprat penale të kreut II, seksionit I, nenet 76 - 79/c, nuk i nënshtrohen parashkrimit.
Neni 67
Mosparashkrimi i ndjekjes penale
Nuk i nënshtrohen parashkrimit të ndjekjes penale krimet e luftës dhe ato kundër njerëzimit.
Neni 68
Parashkrimi i ekzekutimit të dënimit
Vendimi i dënimit nuk ekzekutohet kur nga dita që ka marrë formë të prerë kanë kaluar:
a) njëzet vjet për vendimin që përmban dënim pesëmbëdhjetë gjer në njëzetepesë vjet burgim;
b) dhjetë vjet për vendimin që përmban dënim pesë gjer në pesëmbëdhjetë vjet burgim;
c) pesë vjet për vendime që përmbajnë dënim me burgim gjer në pesë vjet ose dënime të tjera më të
lehta.
Neni 69
Rehabilitimi
Quhen të padënuar:
a) ata që janë dënuar me burgim për një kohë gjer në gjashtë muaj ose me çdo dënim tjetër më të lehtë
dhe që gjatë dy vjetëve nga dita e vuajtjes së dënimit nuk kanë kryer vepër tjetër penale;
b) ata që janë dënuar me burgim për një kohë nga gjashtë muaj gjer në pesë vjet dhe që gjatë pesë
vjetëve nga dita e vuajtjes së dënimit nuk kanë kryer vepër tjetër penale;
c) ata që janë dënuar me burgim për një kohë nga pesë gjer në dhjetë vjet dhe që gjatë shtatë vjetëve nga
dita e vuajtjes së dënimit nuk kanë kryer vepër tjetër penale;
ç) ata që janë dënuar me burgim për një kohë nga dhjetë gjer në njëzet e pesë vjet dhe që gjatë dhjetë
vjetëve nga dita e vuajtjes së dënimit nuk kanë kryer vepër tjetër penale.
Neni 70
Falja
Me aktin e faljes organi kompetent përjashton tërësisht apo pjesërisht personin nga vuajtja e dënimit të
dhënë me një vendim gjyqësor ose bën zëvendësimin e dënimit me një lloj dënimi më të butë.
Neni 71
Amnistia
22
Me aktin e amnistisë organi kompetent përjashton nga ndjekja penale, nga vuajtja tërësisht apo pjesërisht
e dënimit ose bën zëvendësimin e dënimit me një lloj dënimi më të butë.
Amnistia shtrihet për ato vepra penale të kryera deri një ditë para shpalljes së saj, veç rastit kur në aktin
përkatës vendoset ndryshe.
Neni 72
Zbatimi i dispozitave të pjesës së përgjithshme
Dispozitat e pjesës së përgjithshme të këtij Kodi zbatohen edhe për veprat penale të tjera të parashikuara
si të tilla nga ligje të veçanta.
PJESA E POSAÇME
KREU I
KRIME KUNDËR NJERËZIMIT
Neni 73
Genocidi
(Hequr fjalët “a me vdekje” me ligjin nr. 8733, datë 24.1.2001)
Zbatimi i një plani të paramenduar që synon shkatërrimin tërësisht apo pjesërisht të një grupi nacional,
etnik, racial apo fetar i drejtuar kundër anëtarëve të grupit dhe i shoqëruar me veprat që vijojnë, si: vrasje me
dashje të anëtarëve të grupit, dëmtime të rënda fizike dhe psikike, vendosja në kushte jetese të rënda që
shkaktojnë shkatërrimin fizik, zbatimi i masave që synojnë pengimin e lindjeve, si dhe transferimi i
detyrueshëm i fëmijëve të një grupi në një grup tjetër, dënohet me burgim jo më pak se dhjetë vjet ose me
burgim të përjetshëm.
Neni 74
Krime kundër njerëzimit
(Ndryshuar me ligjin nr. 8733, datë 24.1.2001; ndryshuar me ligjin nr. 144, datë 2.5.2013)
Vrasjet, zhdukja me forcë, shfarosjet, kthimi në skllevër, internimet dhe dëbimet, si dhe çdo lloj torture
ose dhune tjetër njerëzore, të kryera, sipas një plani konkret të paramenduar, ose në mënyrë sistematike,
kundër një grupi të popullsisë civile, për motive politike, ideologjike, raciale, etnike e fetare dënohen jo më
pak se pesëmbëdhjetë vjet ose me burgim të përjetshëm.
Neni 74/a
Shpërndarja kompjuterike e materialeve pro gjenocidit ose krimeve kundër njerëzimit
(Shtuar me ligjin nr. 10 023, datë 27.11.2008)
Ofrimi në publik ose shpërndarja e qëllimshme publikut, nëpërmjet sistemeve kompjuterike, e
materialeve, që mohojnë, minimizojnë, në mënyrë të ndjeshme, miratojnë ose justifikojnë akte, që përbëjnë
gjenocid ose krim kundër njerëzimit, dënohet me burgim tre deri në gjashtë vjet.
Neni 75
Krimet e luftës
(Ndryshuar me ligjin nr. 8733, datë 24.1.2001)
23
Veprat e kryera nga persona të ndryshëm në kohë lufte, si vrasja, keqtrajtimi ose dëbimi për punë
skllavëruese, si dhe për çdo lloj shfrytëzimi tjetër çnjerëzor në dëm të popullsisë civile ose në territor të
pushtuar, vrasja ose keqtrajtimi i robërve të luftës, vrasja e pengjeve, shkatërrimi i pasurisë private ose publike,
shkatërrimi i qyteteve, komunave ose fshatrave, jo të diktuara nga nevoja ushtarake, dënohet me heqje të lirisë
jo më pak se pesëmbëdhjetë vjet ose me burgim të përjetshëm.
KREU II
VEPRA PENALE KUNDËR PERSONIT
KRIME KUNDËR JETËS
SEKSIONI I
KRIME KUNDËR JETËS TË KRYERA ME DASHJE
Neni 76
Vrasja me dashje
Vrasja e kryer me dashje dënohet me burgim nga dhjetë gjer në njëzet vjet.
Neni 77
Vrasja me dashje në lidhje me një krim tjetër
(Ndryshuar me ligjin nr. 8733, datë 24.1.2001)
Vrasja me dashje, që paraprin, shoqëron, fsheh ose pason një krim tjetër, dënohet me burgim jo më pak
se njëzet vjet.
Neni 78
Vrasja me paramendim
(Ndryshuar me ligjin nr. 8733, datë 24.1.2001; shtuar fjalë në paragrafin e dytë me ligjin nr. 9686, datë 26.2.2007;
ndryshuar paragrafi i dytë me ligjin nr. 144, datë 2.5.2013)
Vrasja me paramendim dënohet me burgim nga pesëmbëdhjetë gjer në njëzet e pesë vjet.
Vrasja e kryer për interes apo hakmarrje dënohet me burgim jo më pak se njëzet vjet ose me burgim të
përjetshëm.
Neni 78/a
Vrasja për gjakmarrje
(Shtuar me ligjin nr. 144, datë 2.5.2013)
Vrasja me dashje për gjakmarrje dënohet me burgim jo më pak se tridhjetë vjet ose me burgim të
përjetshëm.
Neni 79
Vrasja në rrethana të tjera cilësuese
(Ndryshuar me ligjin nr. 8733, datë 24.1.2001; ndryshuar shkronja “c” me ligjin nr. 9275, datë 16.9.2004;
shfuqizuar shkronja “c” me ligjin nr. 144, datë 2.5.2013)
Vrasja me dashje e kryer:
24
a) ndaj të miturit;
b) ndaj personit me mangësi fizike ose psikike, të sëmurë rëndë ose shtatzënë, kur cilësitë e viktimës janë
të dukshme ose të njohura;
c) shfuqizuar;
ç) ndaj kallëzuesit, dëshmitarit, të dëmtuarit ose palëve të tjera ndërgjyqëse;
d) më shumë se një herë;
dh) kundër dy ose më shumë personave;
e) në mënyrë të tillë që i shkakton mundime të veçanta viktimës;
ë) në mënyrë të rrezikshme për jetën e shumë personave,
dënohet me burgim jo më pak se njëzet vjet ose me burgim të përjetshëm.
Neni 79/a
Vrasja e funksionarëve publikë
(shtuar me ligjin nr. 144/2013)
Vrasja me dashje e deputetit, gjyqtarit, prokurorit, avokatit, ushtarakut apo e funksionarëve të tjerë
publikë, gjatë detyrës ose për shkak të saj, kur cilësitë e viktimës janë të dukshme ose të njohura, dënohet me
burgim jo më pak se tridhjetë vjet ose me burgim të përjetshëm.
Neni 79/b
Vrasja e punonjësve të Policisë së Shtetit
(Shtuar me ligjin nr. 144/2013)
Vrasja me dashje e punonjësve të Policisë së Shtetit, gjatë detyrës ose për shkak të saj, kur cilësitë e
viktimës janë të dukshme ose të njohura, dënohet me burgim jo më pak se tridhjetë vjet ose me burgim të
përjetshëm.
Neni 79/c
Vrasja për shkak të marrëdhënieve familjare
(Shtuar me ligjin nr. 144/2013)
Vrasja me dashje e personit që është bashkëshort, ish-bashkëshort, bashkëjetues apo ish-bashkëjetues,
gjini e afërt ose krushqi e afërt me autorin e veprës penale, dënohet me burgim jo më pak se njëzet vjet ose
me burgim të përjetshëm.
Neni 80
Sigurimi i kushteve dhe i mjeteve materiale për të kryer vrasje dënohet me burgim gjer në pesë vjet.
Neni 81
Vrasja e foshnjës
(Ndryshuar fjalë me ligjin nr. 144, datë 2.5.2013)
Vrasja e foshnjës e kryer me dashje nga nëna, menjëherë pas lindjes, dënohet me burgim deri në pesë
vjet.
Neni 82
Vrasja e kryer në gjendje të tronditjes së fortë psikike
25
Vrasja me dashje e kryer në gjendje të tronditjes së fortë psikike të çastit shkaktuar nga dhuna ose fyerja
e rëndë e viktimës dënohet me burgim gjer në tetë vjet.
Neni 83
Vrasja e kryer me kapërcim të kufijve të mbrojtjes së nevojshme
Vrasja e kryer në kushtet e kapërcimit të kufijve të mbrojtjes së nevojshme dënohet me burgim gjer në
shtatë vjet.
Neni 83/a
Kanosja serioze për hakmarrje ose për gjakmarrje
(Shtuar me ligjin nr. 8733, datë 24.1.2001; ndryshuar me ligjin nr. 9686, datë 26.2.2007;
shfuqizuar pjesa që parashikon edhe dënimin me gjobë, si dënim kryesor, krahas dënimit me burgim,
me ligjin nr. 144, datë 2.5.2013)
Kanosja serioze për hakmarrje ose gjakmarrje, që i bëhet një personi për t’u mbyllur në shtëpi, dënohet
me burgim deri në tre vjet.
Neni 83/b
Nxitja për gjakmarrje
(Shtuar me ligjin nr. 9686, datë 26.2.2007; shfuqizuar pjesa që parashikon edhe dënimin me gjobë, si dënim kryesor, krahas
dënimit me burgim, me ligjin nr. 144, datë 2.5.2013)
Nxitja e të tjerëve për hakmarrje ose gjakmarrje, kur nuk përbën vepër tjetër penale, dënohet me burgim
deri në tre vjet.
Neni 84
Kanosja
Kanosja serioze për vrasje ose për plagosje të rëndë që i bëhet një personi, përbën kundërvajtje penale
dhe dënohet me gjobë ose me burgim gjer në një vit.
Neni 84/a
Kanosja me motive racizimi dhe ksenofobie nëpërmjet sistemit kompjuterik
(Shtuar me ligjin nr. 10 023, datë 27.11.2008)
Kanosja serioze për vrasje ose plagosje të rëndë, që i bëhet një personi, nëpërmjet sistemeve
kompjuterike, për shkak përkatësie etnike, kombësie, race apo feje, dënohet me gjobë ose me burgim deri në
tre vjet.
SEKSIONI II
KRIME KUNDËR JETËS SHKAKTUAR ME PAKUJDESI
Neni 85
Vrasja nga pakujdesia
Vrasja e kryer nga pakujdesia dënohet me gjobë ose me burgim gjer në pesë vjet.
SEKSIONI III
VEPRAT PENALE TË KRYERA ME DASHJE
KUNDËR SHËNDETIT
26
Neni 86
Tortura
(Ndryshuar me ligjin nr. 9686, datë 26.2.2007; ndryshuar me ligjin nr. 23/2012, datë 1.3.2012)
Kryerja me dashje e veprave, nëpërmjet të cilave një personi i janë shkaktuar vuajtje të rënda, fizike apo
mendore, nga një person, që ushtron funksione publike, ose me nxitjen apo miratimin e tij, të hapur ose të
heshtur, me qëllim:
a) për të marrë prej tij ose një tjetri informata ose pohime;
b) për ta ndëshkuar për një veprim të kryer ose që dyshohet të jetë kryer prej/ose një personi tjetër;
c) për ta frikësuar ose bërë presion mbi të ose një person tjetër;
ç) për çdo qëllim tjetër të bazuar në çfarëdolloj forme diskriminimi;
d) çdo akt tjetër çnjerëzor apo poshtërues;
dënohen me burgim nga katër deri në dhjetë vjet.
Neni 87
Tortura me pasoja të rënda
Tortura, si dhe çdo akt tjetër çnjerëzor, kur ka sjellë gjymtimin, shëmtimin ose çdo dëmtim të
përhershëm të shëndetit të personit apo vdekjen, dënohen me burgim nga dhjetë gjer në njëzet vjet.
Neni 88
Plagosja e rëndë me dashje
(Ndryshuar paragrafi i dytë me ligjin nr. 144, datë 2.5.2013)
Plagosja e kryer me dashje që ka sjellë si pasojë gjymtimin, shëmtimin ose çdo dëmtim tjetër të
përhershëm të shëndetit, ndërprerjen e shtatzënisë, ose ka qenë e rrezikshme për jetën në çastin e shkaktimit
të saj, dënohet me burgim nga tre gjer në dhjetë vjet.
Po kjo vepër, kur është kryer kundër disa personave, kundër personit që është bashkëshort, ish-
bashkëshort, bashkëjetues apo ish-bashkëjetues, gjini e afërt ose krushqi e afërt me autorin e veprës penale,
ose kur ka sjellë si pasojë vdekjen, dënohet me burgim nga pesë deri në pesëmbëdhjetë vjet.
Neni 88/a
Plagosje e rëndë në gjendje të tronditjes së fortë psikike
(Shtuar me ligjin nr. 8733, datë 24.1.2001)
Plagosja e rëndë, e kryer në gjendje të tronditjes të fortë psikike të çastit, shkaktuar nga dhuna ose fyerja
e rëndë nga ana e të dëmtuarit, dënohet me burgim gjer në pesë vjet.
Neni 88/b
Plagosje e rëndë me kapërcim të kufijve të mbrojtjes së nevojshme
(Shtuar me ligjin nr. 8733, datë 24.1.2001)
Plagosja e rëndë, e kryer me kapërcim të kufijve të mbrojtjes së nevojshme, dënohet me burgim gjer në
tre vjet.
Neni 89
Plagosja e lehtë me dashje
Plagosja e kryer me dashje, që ka shkaktuar paaftësi të përkohshme në punë më tepër se 9 ditë, përbën
kundërvajtje penale dhe dënohet me gjobë ose me burgim gjer në dy vjet.
27
Neni 89/a
Shitblerja e paligjshme e organeve
(Shtuar me ligjin nr. 8204, datë 10.4.1997; ndryshuar me ligjin nr. 36/2017, datë 30.3.2017)
Shitblerja e transplanteve, si dhe çdo veprimtari që lidhet me heqjen dhe implantimin e paligjshëm të
organeve, dënohet me burgim nga tre deri në shtatë vjet.
Kjo vepër e kryer nga personi që shpërdoron pozitën e tij ndaj një fëmije ose një personi tjetër të
pambrojtur, dënohet me burgim nga shtatë deri në dhjetë vjet.
Kjo vepër, kur kryhet më shumë se një herë ose në bashkëpunim, dënohen me burgim nga dhjetë deri në
pesëmbëdhjetë vjet.
Kur nga vepra e mësipërme shkaktohet vdekja e viktimës ose kjo vepër kryhet nga grup i strukturuar
kriminal ose organizatë kriminale dënohet nga pesëmbëdhjetë deri në njëzet e pesë vjet burgim.
Neni 89/b
Përhapja e sëmundjeve infektive
(Shtuar me ligjin nr. 35/2020, datë 16.4.2020)
Përhapja me dashje e sëmundjes infektive me rrezikshmëri të lartë për shëndetin, nëpërmjet
kryerjes së veprimeve ose mosveprimeve nga personi që është diagnostikuar si mbartës i sëmundjes
apo nga personi që ka qëllim përhapjen e saj, dënohet me burgim nga dy deri në pesë vjet.
Kur kjo vepër është kryer nga pakujdesia, dënohet me gjobë ose me burgim deri në dy vjet.
Po kjo vepër, kur ka shkaktuar pasoja të rënda për shëndetin ose rrezik për jetën e njerëzve,
dënohet me burgim nga tre deri në tetë vjet.
Neni 90
Dëmtime të tjera me dashje
Rrahja, si dhe çdo vepër tjetër dhune, përbën kundërvajtje penale dhe dënohen me gjobë.
Po kjo vepër, kur ka shkaktuar paaftësi të përkohshme në punë deri në 9 ditë, përbën kundërvajtje
penale dhe dënohet me gjobë ose me burgim gjer në gjashtë muaj.
SEKSIONI IV
VEPRA PENALE KUNDËR SHËNDETIT TË KRYERA
NGA PAKUJDESIA
Neni 91
Plagosja e rëndë nga pakujdesia
Plagosja e rëndë e kryer nga pakujdesia përbën kundërvajtje penale dhe dënohet me gjobë ose me
burgim gjer në një vit.
Neni 92
Plagosja e lehtë nga pakujdesia
Plagosja e lehtë e kryer nga pakujdesia përbën kundërvajtje penale dhe dënohet me gjobë.
SEKSIONI V
28
VEPRA PENALE QË RREZIKOJNË JETËN DHE SHËNDETIN NGA NDËRPRERJA E
SHTATZËNISË OSE MOSDHËNIA E NDIHMËS
Neni 93
Ndërprerja e shtatzënisë pa pëlqim të gruas
Ndërprerja e shtatzënisë pa pëlqim të gruas, veç rastit kur ndërprerja diktohet nga një shkak shëndetësor
i justifikuar, dënohet me gjobë ose me burgim gjer në pesë vjet.
Neni 94
Ndërprerja e shtatzënisë e kryer në vende dhe nga persona të paautorizuar
Ndërprerja e shtatzënisë e kryer jo në ambiente spitalore publike apo klinika private të lejuara
posaçërisht, ose nga një person që nuk është mjek ose, tej kohës së lejueshme për ndërprerje veç rastit kur kjo
diktohet nga një shkak shëndetësor i justifikuar, përbën kundërvajtje penale dhe dënohet me gjobë ose me
burgim gjer në dy vjet.
Kur nga vepra është shkaktuar rrezikimi i jetës ose vdekja, dënohet me gjobë ose me burgim gjer në pesë
vjet.
Neni 95
Dhënia e mjeteve për ndërprerjen e shtatzënisë
Dhënia e mjeteve që shërbejnë për ndërprerjen e shtatzënisë një gruaje me qëllim që kjo të kryejë vetë
ose me ndihmën e ndonjë tjetri ndërprerje, përbën kundërvajtje penale dhe dënohet me gjobë ose me burgim
gjer në një vit.
Neni 96
Neglizhenca në trajtimin mjekësor
(Shtuar paragrafi i dytë me ligjin nr. 8733, datë 24.1.2001, ndryshuar me ligjin nr. 44/2019, datë 18.7.2019)
Neglizhenca në trajtimin mjekësor të të sëmurëve nga ana e profesionistit shëndetësor, kur ka rrezikuar
jetën e personit, apo ka dëmtuar rëndë shëndetin e tij, dënohet me gjobë ose me burgim deri në një vit.
Po kjo vepër, kur ka shkaktuar vdekjen e personit, dënohet me burgim deri në dy vjet.
Neni 97
Mosdhënia ndihmë
Mosdhënia e ndihmës, pa shkaqe të arsyeshme nga ana e personit që me ligj ose për shkak të detyrës
detyrohej ta jepte atë, kur si pasojë e saj është shkaktuar dëmtimi i rëndë i shëndetit, rrezikimi i jetës ose
vdekja, përbën kundërvajtje penale dhe dënohet me gjobë ose me burgim gjer në dy vjet.
Neni 98
Mosdhënia e ndihmës nga kapiteni i anijes
Mosdhënia e ndihmës nga kapiteni i anijes njerëzve që janë duke u mbytur në det ose në ujëra të tjera,
kur kjo ndihmë mund të jepej pa rrezik serioz për anijen, ekuipazhin dhe udhëtarët, dënohet me gjobë ose me
burgim gjer në katër vjet.
Neni 99
Shkaktimi i vetëvrasjes
(Ndryshuar fjalë me ligjin nr. 144, datë 2.5.2013)
29
Shkaktimi i vetëvrasjes ose i tentativës së vetëvrasjes të një personi, si rrjedhojë e trajtimit të keq
sistematik ose nga sjellje të tjera sistematike që prekin rëndë dinjitetin, të kryera nga personi që e ka në varësi
apo nga personi me të cilin ka marrëdhënie familjare ose bashkëjetese, dënohet me burgim nga tre deri në
shtatë vjet.
SEKSIONI VI
KRIME SEKSUALE
Neni 100
Marrëdhënie seksuale ose homoseksuale me të mitur
(Ndryshuar me ligjin nr. 8733, datë 24.1.2001; ndryshuar fjalë në paragrafin e dytë dhe të tretë me ligjin nr. 144, datë
2.5.2013)
Kryerja e marrëdhënieve seksuale ose homoseksuale me fëmijë të mitur, që nuk ka arritur moshën
katërmbëdhjetë vjeç ose me të miturën që nuk ka arritur pjekurinë seksuale, dënohet me burgim nga shtatë
gjer në pesëmbëdhjetë vjet.
Kur marrëdhënia seksuale ose homoseksuale kryhet në bashkëpunim, më shumë se një herë ose me
dhunë, ose kur i janë shkaktuar fëmijës së dëmtuar pasoja të rënda për shëndetin, dënohet me burgim jo më
pak se njëzet e pesë vjet.
Kur vepra ka sjellë si pasojë vdekjen ose vetëvrasjen e fëmijës së mitur dënohet me burgim jo më pak se
tridhjetë vjet ose me burgim të përjetshëm.
Neni 101
Marrëdhënie seksuale ose homoseksuale me dhunë me të mitur të moshës 14-18 vjeç
(Ndryshuar me ligjin nr. 8733, datë 24.1.2001)
Kryerja e marrëdhënieve seksuale ose homoseksuale, me dhunë, me fëmijë të mitur në moshën
katërmbëdhjetë gjer në tetëmbëdhjetë vjeç dhe që ka arritur pjekurinë seksuale, dënohet me burgim nga pesë
gjer në pesëmbëdhjetë vjet.
Kur marrëdhënia seksuale ose homoseksuale, me dhunë, kryhet në bashkëpunim ose më shumë se një
herë, ose kur fëmijës së dëmtuar i shkaktohen pasoja të rënda për shëndetin, dënohet me burgim nga dhjetë
gjer në njëzet vjet.
Kur vepra ka sjellë si pasojë vdekjen ose vetëvrasjen e fëmijës së mitur dënohet me burgim jo më pak se
njëzet vjet.
Neni 102
Marrëdhënie seksuale me dhunë me të rritura
(Ndryshuar paragrafi i parë dhe i dytë me ligjin nr. 8733, datë 24.1.2001; ndryshuar paragrafi i parë me ligjin nr. 144, datë
2.5.2013)
Kryerja e marrëdhënieve seksuale me dhunë, me të rritura ose midis bashkëshortëve apo bashkëjetuesve,
pa pëlqimin e njërit prej tyre, dënohet me burgim nga tre gjer në dhjetë vjet.
Kur marrëdhënia seksuale me dhunë kryhet në bashkëpunim ose më shumë se një herë, ose kur të
dëmtuarës i shkaktohen pasoja të rënda për shëndetin, dënohet me burgim nga pesë gjer në pesëmbëdhjetë
vjet.
Kur vepra ka sjellë si pasojë vdekjen ose vetëvrasjen e të dëmtuarës, dënohet me burgim nga dhjetë gjer
në njëzet vjet.
Neni 102/a
30
Marrëdhëniet homoseksuale me dhunë me të rritur
(Shtuar me ligjin nr. 8733, datë 24.1.2001; ndryshuar me ligjin nr. 23/2012, datë 1.3.2012)
Kryerja e marrëdhënieve homoseksuale me dhunë me të rritur dënohet me burgim nga tre gjer në shtatë
vjet.
Kur marrëdhënia homoseksuale me dhunë kryhet në bashkëpunim ose më shumë se një herë, ose kur të
dëmtuarit i shkaktohen pasoja të rënda për shëndetin, dënohet me burgim nga pesë gjer në dhjetë vjet.
Kur vepra ka sjellë si pasojë vdekjen ose vetëvrasjen e të dëmtuarit dënohet me burgim nga dhjetë gjer
në njëzet vjet.
Neni 103
Marrëdhënie seksuale ose homoseksuale me persona të pazotë për t’u mbrojtur
(Ndryshuar me ligjin nr. 8733, datë 24.1.2001)
Kryerja e marrëdhënieve seksuale ose homoseksuale, duke përfituar nga pazotësia fizike ose mendore e
personit të dëmtuar ose, nga vendosja në gjendje të pandërgjegjshme, dënohet me burgim nga pesë gjer në
dhjetë vjet.
Kur marrëdhënia seksuale ose homoseksuale kryhet në bashkëpunim ose më shumë se një herë, ose kur
personit të dëmtuar i shkaktohen pasoja të rënda për shëndetin, dënohet me burgim nga shtatë gjer në
pesëmbëdhjetë vjet.
Kur vepra ka sjellë si pasojë vdekjen ose vetëvrasjen e personit të dëmtuar dënohet me burgim nga
dhjetë gjer në njëzet vjet.
Neni 104
Marrëdhënie seksuale ose homoseksuale me kërcënim me përdorimin e armës
(Ndryshuar me ligjin nr. 8733, datë 24.1.2001)
Kryerja e marrëdhënieve seksuale ose homoseksuale, duke kërcënuar personin e dëmtuar për përdorim
aty për aty të armës, dënohet me burgim nga pesë gjer në pesëmbëdhjetë vjet.
Neni 105
Marrëdhënie seksuale ose homoseksuale duke shpërdoruar detyrën
(Ndryshuar me ligjin nr. 8733, datë 24.1.2001)
Kryerja e marrëdhënieve seksuale ose homoseksuale duke shpërdoruar marrëdhëniet e varësisë ose të
detyrës, dënohet me burgim gjer në tre vjet.
Neni 106
Marrëdhënie seksuale ose homoseksuale me persona
në gjini ose nën kujdestari
(Ndryshuar me ligjin nr. 8733, datë 24.1.2001)
Kryerja e marrëdhënieve seksuale ose homoseksuale ndërmjet prindit dhe fëmijës, vëllait dhe motrës,
ndërmjet vëllezërve, motrave, ndërmjet personave të tjerë që janë gjini në vijë të drejtë ose me persona që
ndodhen në raporte kujdestarie ose të birësimit, dënohet me burgim gjer në shtatë vjet.
Neni 107
Marrëdhënie seksuale ose homoseksuale në vende publike
(Shtuar fjalë me ligjin nr. 8733, datë 24.1.2001; shtuar neni 107/a me ligjin nr. 144, datë 2.5.2013)
31
Kryerja e marrëdhënieve seksuale ose homoseksuale në vende publike ose në ambiente të ekspozuara
nga vështrimi i njerëzve, përbën kundërvajtje penale dhe dënohet me gjobë ose me burgim gjer në një vit.
Neni 107/a
Dhuna seksuale
Ushtrimi i dhunës seksuale, nëpërmjet kryerjes së veprimeve me natyrë seksuale në trupin e një personi
tjetër me objekte, përbën vepër penale dhe dënohet me burgim nga tre deri në shtatë vjet.
Kur kjo vepër kryhet në bashkëpunim, kundër disa personave, më shumë se një herë, ose kundër
fëmijëve të moshës katërmbëdhjetë deri në tetëmbëdhjetë vjeç dënohet me burgim nga pesë deri në
pesëmbëdhjetë vjet.
Kur kjo vepër kryhet ndaj një të mituri që nuk ka arritur moshën katërmbëdhjetë vjeç apo një të mituri
që nuk ka arritur pjekurinë seksuale, pavarësisht nëse kryhet me dhunë apo jo, dënohet me burgim jo më pak
se njëzet vjet.
Kur kjo vepër ka sjellë si pasojë vdekjen ose vetëvrasjen e të dëmtuarit dënohet me burgim jo më pak se
njëzet e pesë vjet.
Neni 108
Vepra të turpshme
(Ndryshuar me ligjin nr. 8733, datë 24.1.2001; ndryshuar me ligjin nr. 23/2012, datë 1.3.2012;
shtuar paragrafët me ligjin nr. 144, datë 2.5.2013)
Kryerja e veprave të turpshme me të mitur që nuk kanë arritur moshën katërmbëdhjetë vjeç, dënohet me
burgim nga tre gjer në shtatë vjet.
Po kjo vepër, kur kryhet ndaj një të mituri që nuk ka arritur moshën katërmbëdhjetë vjeç, me të cilin
autori ka marrëdhënie familjare, dënohet me burgim nga pesë deri në dhjetë vjet.
Përfshirja e qëllimshme si dëshmitar, në veprime me natyrë seksuale, e një të mituri që nuk ka arritur
moshën katërmbëdhjetë vjeç apo i një të mituri që nuk ka arritur pjekurinë seksuale, përbën vepër penale dhe
dënohet me burgim nga një deri në pesë vjet.
Propozimi i bërë nga një i rritur, me çdo mjet ose formë, për të takuar një të mitur që nuk ka arritur
moshën katërmbëdhjetë vjeç apo një të mitur që nuk ka arritur pjekurinë seksuale, me qëllim kryerjen e
ndonjërës nga veprat penale të parashikuara në këtë seksion apo në seksionin VIII të kreut II të këtij Kodi,
përbën vepër penale dhe dënohet me burgim nga një deri në pesë vjet.
Neni 108/a
Ngacmimi seksual
(Shtuar neni 108/a me ligjin nr. 144, datë 2.5.2013)
Kryerja e sjelljeve me natyrë seksuale, që cenojnë dinjitetin e një personi, me çdo mjet ose formë, duke
krijuar një mjedis kërcënues, armiqësor, degradues, poshtërues ose ofendues, përbën vepër penale dhe
dënohet me burgim nga një deri në pesë vjet.
Kur kjo vepër kryhet në bashkëpunim, kundër disa personave, më shumë se një herë, ose kundër
fëmijëve, dënohet me burgim nga tre deri në shtatë vjet.
SEKSIONI VII
VEPRA PENALE KUNDËR LIRISË SË PERSONIT
Neni 109
Rrëmbimi ose mbajtja peng e personit
32
(Ndryshuar me ligjin nr. 8733, datë 24.1.2001; shtuar me ligjin nr. 9275, datë 16.9.2004;
shfuqizuar pjesa që parashikon edhe dënimin me gjobë, si dënim kryesor, krahas dënimit me burgim, me ligjin nr. 144, datë
2.5.2013)
Rrëmbimi ose mbajtja peng e personit me qëllim për të fituar pasuri ose çdo lloj përfitimi tjetër, për të
përgatitur krijimin e kushteve lehtësuese për kryerjen e një krimi, për të ndihmuar fshehjen ose largimin e
autorëve ose bashkëpunëtorëve në kryerjen e një krimi, për t’iu shmangur dënimit, për të detyruar realizimin e
kërkesave a kushteve të caktuara, për qëllime politike ose çdo qëllim tjetër, dënohet me burgim nga dhjetë gjer
në njëzet vjet.
Po kjo vepër e kryer ndaj të miturit nën moshën 14 vjeç dënohet me burgim jo më pak se
pesëmbëdhjetë vjet.
Rrëmbimi ose mbajtja peng e personit ose e të miturit nën moshën 14 vjeç, i paraprirë ose i shoqëruar
me tortura fizike ose psikike, kur është kryer kundër disa personave ose më shumë se një herë, dënohet me
burgim jo më pak se njëzet vjet dhe, kur është shkaktuar vdekja, me burgim të përjetshëm.
Neni 109/a
Rrëmbimi ose mbajtja peng e personit në rrethana lehtësuese
(Shtuar me ligjin nr. 8733, datë 24.1.2001)
Kur personi i rrëmbyer ose i mbajtur peng lirohet vullnetarisht para mbarimit të shtatë ditëve nga
rrëmbimi ose mbajtja peng, pa e arritur qëllimin e krimit dhe, kur ndaj personit nuk është ushtruar torturë ose
dëmtime të tjera të shëndetit, dënohet me burgim nga tre gjer në pesë vjet.
Neni 109/b
Shtrëngimi me anë të kanosjes ose dhunës për dhënien e pasurisë
(Shtuar me ligjin nr. 9275, datë 16.9.2004; shfuqizuar pjesa që parashikon edhe dënimin me gjobë, si dënim kryesor, krahas
dënimit me burgim, me ligjin nr. 144, datë 2.5.2013)
Shtrëngimi me anë të kanosjes ose dhunës për të kryer ose mos kryer një veprim të caktuar, për të fituar
padrejtësisht pasuri ose çdo lloj përfitimi tjetër, për vete ose për të tretë, dënohet me burgim nga dy deri në
tetë vjet.
Po kjo vepër, kur kryhet duke përdorur a kërcënuar me përdorimin e armës, torturës, akteve çnjerëzore e
poshtëruese që kanë shkaktuar dëmtime të shëndetit, dënohet me burgim nga shtatë deri në pesëmbëdhjetë
vjet.
Kur vepra ka sjellë si pasojë vdekjen, dënohet me burgim të përjetshëm.
Neni 109/c
Zhdukja me forcë
(Shtuar me ligjin nr. 144, datë 2.5.2013)
Zhdukja me forcë, nëpërmjet arrestimit, burgimit, rrëmbimit ose çdo forme tjetër heqjeje lirie të
personit, nga funksionarët publikë apo nga persona që veprojnë me autorizimin, mbështetjen ose miratimin e
tyre, shoqëruar me mospranimin e faktit të heqjes së lirisë apo me fshehjen e fatit të personit ose vendit në të
cilin ndodhet ai, duke i mohuar ndihmën dhe mbrojtjen e nevojshme, sipas ligjit, përbën vepër penale dhe
dënohet me burgim nga shtatë deri në pesëmbëdhjetë vjet.
Eprori që:
33
a) ka dijeni që vartës të vendosur nën autoritetin dhe kontrollin e tij efektiv po kryejnë ose do të kryejnë
zhdukje me forcë, ose nuk merr parasysh të dhëna dhe informacione që e tregojnë qartë këtë fakt;
b) ushtron përgjegjësinë dhe kontrollin e tij efektiv mbi veprimtaritë me të cilat është lidhur zhdukja me
forcë; apo
c) nuk ka marrë të gjitha masat e nevojshme dhe të arsyeshme që janë në kompetencën e tij për të
penguar ose ndëshkuar personin që jep autorizimin, mbështetjen dhe miratimin e zhdukjes me forcë, ose për
t’ia dërguar çështjen organeve kompetente të ndjekjes penale, dënohet me burgim nga tre deri në shtatë vjet.
Kur kjo vepër kryhet kundër fëmijëve, grave shtatzëna ose personave që, për shkaqe të ndryshme, nuk
mund të mbrohen, apo shoqërohet me vuajtje të rënda fizike, kryhet në bashkëpunim, kundër disa personave
ose më shumë se një herë, dënohet me burgim nga dhjetë deri në njëzet vjet.
Kur kjo vepër ka sjellë si pasojë vdekjen e personit, dënohet me burgim jo më pak se tridhjetë vjet ose
me burgim të përjetshëm.
Marrja e paligjshme e fëmijëve që janë subjekt i një zhdukjeje me forcë, ose e fëmijëve, babai, nëna ose
përfaqësuesi ligjor i të cilëve është bërë subjekt i një zhdukjeje me forcë, apo e fëmijëve të lindur gjatë
periudhës së zhdukjes me forcë, përbën vepër penale dhe dënohet me burgim nga pesë deri në dhjetë vjet.
Neni 110
Heqja e paligjshme e lirisë
(Ndryshuar paragrafi i dytë me ligjin nr. 8733, datë 24.1.2001)
Heqja e paligjshme e lirisë së personit përbën kundërvajtje penale dhe dënohet me gjobë ose me burgim
gjer në një vit.
Kur kjo vepër shoqërohet me vuajtje të rënda fizike, kryhet në bashkëpunim, kundër disa personave ose
më shumë se një herë, dënohet me burgim nga tre gjer në shtatë vjet.
Neni 110/a
Trafikimi i personave të rritur
(Shtuar me ligjin 8733, datë 24.1.2001; ndryshuar me ligjin nr. 9188, datë 12.2.2004;
ndryshuar titulli, fjalët në paragrafin e parë dhe paragrafi i tretë dhe shtuar paragrafi i dytë me ligjin nr. 144, datë 2.5.2013;
shfuqizuar pjesa që parashikon edhe dënimin me gjobë, si dënim kryesor, krahas dënimit me burgim,
me ligjin nr. 144, datë 2.5.2013)
Rekrutimi, transportimi, transferimi, fshehja ose pritja e personave nëpërmjet kërcënimit ose përdorimit
të forcës apo formave të tjera të shtrëngimit, rrëmbimit, mashtrimit, shpërdorimit të detyrës ose përfitimit nga
gjendja shoqërore, fizike apo psikike ose dhënies apo marrjes së pagesave ose përfitimeve për të marrë
pëlqimin e personit që kontrollon një person tjetër, me qëllim shfrytëzimin e prostitucionit të të tjerëve ose
formave të tjera të shfrytëzimit seksual, të punës ose shërbimeve të detyruara, të skllavërimit ose formave të
ngjashme me skllavërimin, të vënies në përdorim ose transplantimit të organeve, si dhe formave të tjera të
shfrytëzimit, si brenda dhe jashtë territorit të Republikës së Shqipërisë, dënohen me burgim nga tetë deri në
pesëmbëdhjetë vjet.
Kur kjo vepër kryhet ndaj një personi të rritur të gjinisë femërore dënohet me burgim nga dhjetë deri në
pesëmbëdhjetë vjet.
Organizimi, drejtimi dhe financimi i trafikimit të personave dënohen me burgim nga shtatë deri në
pesëmbëdhjetë vjet.
Kur kjo vepër kryhet në bashkëpunim, më shumë se një herë, shoqërohet me keqtrajtimin dhe detyrimin
me dhunë fizike a psikike ndaj të dëmtuarit, për të kryer veprime të ndryshme, sjell pasoja të rënda për
shëndetin, ose rrezikon jetën e tij, dënohet me burgim jo më pak se pesëmbëdhjetë vjet.
34
Kur vepra ka sjellë si pasojë vdekjen e të dëmtuarit, dënohet me burgim jo më pak se njëzet vjet ose me
burgim të përjetshëm.
Kur vepra penale kryhet nëpërmjet shfrytëzimit të funksionit shtetëror ose shërbimit publik, dënimi me
burgim shtohet me ¼ e dënimit të dhënë.
Neni 110/b
Përfitimi apo përdorimi i shërbimeve të ofruar nga personat e trafikuar
(Shtuar me ligjin nr. 144, datë 2.5.2013)
Përfitimi apo përdorimi i shërbimeve të ofruar nga personat e trafikuar, apo i shërbimeve që janë objekt
i shfrytëzimit nga trafikimi, duke pasur dijeni që personi është i trafikuar, dënohet me burgim nga dy deri në
pesë vjet.
Kur kjo vepër kryhet ndaj një fëmije dënohet me burgim nga tre deri në shtatë vjet.
Neni 110/c
Veprimet që lehtësojnë trafikimin
(Shtuar me ligjin nr. 144, datë 2.5.2013)
Falsifikimi, zotërimi ose sigurimi i dokumentit të identitetit, i pasaportave, i vizave ose i dokumenteve të
tjera të udhëtimit apo mbajtja, heqja, fshehja, dëmtimi ose shkatërrimi i tyre, që kanë shërbyer për trafikimin e
personave të rritur, por pa pasur dijeni për këtë fakt, përbën vepër penale dhe dënohet me burgim nga dy deri
në pesë vjet.
Po kjo vepër, kur kryhet në bashkëpunim, më shumë se një herë, apo është kryer nga personi që ka për
detyrë të lëshojë letërnjoftimin, pasaportën, vizën apo dokumentin e udhëtimit, ose ka mundësuar trafikimin e
fëmijëve, dënohet me burgim nga katër deri në tetë vjet.
Po kjo vepër, kur ka sjellë pasoja të rënda, dënohet me burgim jo më pak se pesë vjet.
Neni 111
Rrëmbimi i avionëve, anijeve dhe mjeteve të tjera
Zotërimi dhe vënia nën kontroll e avionëve, anijeve dhe mjeteve të tjera të transportit ku ndodhen
njerëz, duke përdorur dhunë ose me kërcënim me armë a mjete të tjera, dënohet me burgim nga dhjetë gjer në
njëzet vjet.
Neni 112
Dhunimi i banesës
Hyrja ose qëndrimi në banesën e tjetrit pa pëlqim të tij përbën kundërvajtje penale dhe dënohet me
gjobë ose me burgim gjer në tre muaj.
Kur vepra është kryer me dhunë ose me kërcënim për përdorim të armës përbën kundërvajtje penale
dhe dënohet me gjobë ose me burgim gjer në një vit.
SEKSIONI VIII
VEPRA PENALE KUNDËR MORALIT DHE DINJITETIT
Neni 113
Prostitucioni
(Shtuar paragrafi i dytë me ligjin nr. 23/2012, datë 1.3.2012)
35
Ushtrimi i prostitucionit dënohet me gjobë ose me burgim gjer në tre vjet.
Dhënia e shpërblimit për përfitim personal të prostitucionit dënohet me gjobë ose me burgim gjer në tre
vjet.
Neni 114
Shfrytëzimi i prostitucionit
(Ndryshuar titulli dhe shfuqizuar paragrafi i dytë me ligjin nr. 8279, datë 15.1.1998; ndryshuar me ligjin nr. 144, datë
2.5.2013)
Shtytja, ndërmjetësimi ose marrja shpërblim për ushtrimin e prostitucionit dënohet me burgim nga dy
deri në pesë vjet.
Po kjo vepër, kur kryhet me të mitur, ndaj disa personave, me persona me të cilët ekzistojnë lidhje të
afërta gjinie, krushqie, kujdestarie, apo duke përfituar nga raportet zyrtare, ose kryhet në bashkëpunim apo më
shumë se një herë, ose nga persona të ngarkuar me funksione shtetërore dhe publike, dënohet me burgim nga
shtatë deri në pesëmbëdhjetë vjet.
Neni 114/a
Shfrytëzimi i prostitucionit në rrethana rënduese
(Shtuar me ligjin nr. 8279, datë 15.1.1998, neni 2, pika 6 dhe paragrafi i fundit ndryshuar me ligjin nr. 8733, datë
24.1.2001; shfuqizuar me ligjin nr. 144, datë 2.5.2013)
Neni 114/b
Trafikimi i femrave
(Ndryshuar me ligjin nr. 9188, datë 12.2.2004; shfuqizuar me ligjin nr. 144, datë 2.5.2013)
Neni 115
Mbajtja e lokaleve për prostitucion
Mbajtja, shfrytëzimi, financimi, dhënia me qira e lokaleve për ushtrim të prostitucionit, dënohet me
gjobë ose me burgim gjer në dhjetë vjet.
Neni 116
Homoseksualizmi
(Shfuqizuar me ligjin nr. 8733, datë 24.1.2001)
Neni 117
Pornografia
(Shtuar paragrafi i dytë me ligjin nr. 9859, datë 21.1.2008; ndryshuar me ligjin nr. 144, datë 2.5.2013)
Prodhimi, shpërndarja, reklamimi, importimi, shitja e botimi i materialeve pornografike në mjediset ku
ka fëmijë, me çdo mjet ose formë, përbëjnë kundërvajtje penale dhe dënohen me burgim deri në dy vjet.
Prodhimi, importimi, ofrimi, vënia në dispozicion, shpërndarja, transmetimi, përdorimi ose posedimi i
pornografisë së fëmijëve, si dhe krijimi i aksesit në mënyrë të vetëdijshme në të, me çdo mjet ose formë,
dënohet me burgim nga tre deri në dhjetë vjet.
Rekrutimi, përdorimi, shtrëngimi, ose bindja e një fëmije, për të marrë pjesë në shfaqje pornografike, ose
marrja pjesë në shfaqje pornografike që përfshijnë fëmijët, dënohet me burgim nga pesë deri në dhjetë vjet.
Neni 118
Dhunimi i varreve
36
Dhunimi i varrezave, varreve, nxjerrja e kufomës, si dhe vjedhja e sendeve që mund të ndodhen në to, si
dhe çdo veprim tjetër që ul respektin ndaj të vdekurve, dënohen me gjobë ose me burgim gjer në pesë vjet.
Neni 119
Fyerja
(Ndryshuar paragrafi i dytë me ligjin nr. 8733, datë 24.1.2001; ndryshuar me ligjin nr. 23/2012, datë 1.3.2012)
Fyerja e qëllimshme e personit përbën kundërvajtje penale dhe dënohet me gjobë nga pesëdhjetë mijë
gjer në një milion lekë.
Po kjo vepër, kur kryhet botërisht, në dëm të disa personave ose më shumë se një herë, përbën
kundërvajtje penale dhe dënohet me gjobë nga pesëdhjetë mijë gjer në tre milionë lekë.
Neni 119/a
Shpërndarja e materialeve raciste ose ksenofobike nëpërmjet sistemit kompjuterik
(Shtuar me ligjin nr. 10 023, datë 27.11.2008)
Ofrimi në publik ose shpërndarja e qëllimshme publikut, nëpërmjet sistemeve kompjuterike, e
materialeve me përmbajtje raciste ose ksenofobike përbën kundërvajtje penale dhe dënohet me gjobë ose me
burgim deri në dy vjet.
Neni 119/b
Fyerja me motive racizmi ose ksenofobie nëpërmjet sistemit kompjuterik
(Shtuar me ligjin nr. 10 023, datë 27.11.2008)
Fyerja e qëllimshme publike, nëpërmjet sistemit kompjuterik, që i bëhet një personi, për shkak të
përkatësisë etnike, kombësisë, racës apo fesë, përbën kundërvajtje penale dhe dënohet me gjobë ose me
burgim deri në dy vjet.
Neni 120
Shpifja
(Ndryshuar paragrafi i dytë me ligjin nr. 8733, datë 24.1.2001; ndryshuar me ligjin nr. 23/2012, datë 1.3.2012)
Përhapja e qëllimshme e thënieve, si dhe çdo informacion tjetër, duke e ditur se janë të rreme, që
cenojnë nderin dhe dinjitetin e personit, përbën kundërvajtje penale dhe dënohet me gjobë nga pesëdhjetë
mijë gjer në një milion e pesëqind mijë lekë.
Po kjo vepër, kur kryhet botërisht, në dëm të disa personave ose më shumë se një herë, përbën
kundërvajtje penale dhe dënohet me gjobë nga pesëdhjetë mijë gjer në tre milionë lekë.
Neni 121
Ndërhyrje të padrejta në jetën private
(Ndryshuar me ligjin nr. 44/2019, datë 18.7.2019)
Vendosja e aparaturave që shërbejnë për dëgjim apo regjistrim të fjalëve ose të figurave, dëgjimi ose
regjistrimi i fjalëve, fiksimi ose regjistrimi figurave, si dhe ruajtja për publikim i të dhënave që ekspozojnë një
aspekt të jetës private të personit, pa pëlqimin e tij, përbën kundërvajtje penale dhe dënohet me gjobë ose me
burgim deri në dy vjet.
Shpërndarja, ofrimi për publikim apo publikimi me çdo mjet ose formë të komunikimit publik apo
mënyrë tjetër i të dhënave të marra në mënyrën e përcaktuar në paragrafin e parë të këtij neni, dënohet me
burgim deri në tre vjet.
Po kjo vepër, kur kryhet ndaj personave të mitur, dënohet me burgim nga një deri në tre vjet.
37
Kur vepra penale kryhet nëpërmjet shfrytëzimit të funksionit shtetëror ose shërbimit publik apo nga
personi që disponon këto të dhëna për shkak të detyrës shtetërore apo shërbimit publik, dënohet me burgim
nga një deri në tre vjet.
Neni 121/a
Përndjekja
(Shtuar me ligjin nr. 23/2012, datë 1.3.2012)
Kërcënimi ose ngacmimi i personit me anën e veprimeve të përsëritura, me qëllimin për t’i shkaktuar një
gjendje të vazhdueshme dhe të rëndë ankthi apo frike për sigurinë vetjake, të një të afërmi ose të një personi,
me të cilin ka lidhje shpirtërore, apo për ta detyruar të ndryshojë mënyrën e tij të jetesës, dënohet me burgim
nga gjashtë muaj gjer në katër vjet.
Kur kjo vepër kryhet nga ish-bashkëshorti, ish-bashkëjetuesi apo personi që ka pasur lidhje shpirtërore
me të dëmtuarin, dënimi rritet me një të tretat e dënimit të dhënë.
Kur kjo vepër kryhet ndaj të miturit, gruas shtatzënë ose një personi të pazotë për t’u mbrojtur, si dhe
kur kryhet nga një person i maskuar ose shoqërohet me mbajtjen ose me përdorimin e armëve, dënimi rritet
deri në një të dytën e dënimit të dhënë.
Neni 122
Përhapja e sekreteve vetjake
Përhapja e një sekreti që i përket jetës private të një personi nga ai që e siguron atë për shkak të detyrës
ose të profesionit, kur detyrohet të mos e përhapë pa qenë i autorizuar, përbën kundërvajtje penale dhe
dënohet me gjobë ose me burgim gjer në një vit.
Po kjo vepër, e kryer me qëllim fitimi ose për të dëmtuar një person tjetër, përbën kundërvajtje penale
dhe dënohet me gjobë ose me burgim gjer në dy vjet.
Neni 123
Pengimi ose shkelja e fshehtësisë së korrespondencës
Kryerja me dashje e veprimeve të tilla si asgjësimi, mosdorëzimi, hapja dhe leximi i letrave apo çdo
korrespondencë tjetër, si dhe ndërprerja ose vënia nën kontroll, dëgjimi i bisedave telefonike, telegrafike ose i
çdo mjeti tjetër telekomunikimi, përbën kundërvajtje penale dhe dënohet me gjobë ose burgim gjer në dy vjet.
SEKSIONI IX
VEPRA PENALE KUNDËR FËMIJËVE,
MARTESËS DHE FAMILJES
Neni 124
Braktisja e fëmijëve të mitur
(Ndryshuar fjalë në paragrafin e parë me ligjin nr. 8733, datë 24.1.2001)
Braktisja e fëmijës nën moshën 16 vjeç nga prindi ose personi që është i detyruar të kujdeset për të,
dënohet me gjobë ose me burgim gjer në tre vjet.
Kur nga vepra është shkaktuar dëmtimi i rëndë i shëndetit ose vdekja e fëmijës, dënohet me burgim nga
tre gjer në dhjetë vjet.
Neni 124/a
Kërkimi ose marrja e shpërblimeve për procedurat e birësimit
(Shtuar me ligjin nr. 9086, datë 19.6.2003; shfuqizuar pjesa që parashikon edhe dënimin me gjobë, si dënim kryesor, krahas
dënimit me burgim, me ligjin nr. 144, datë 2.5.2013, neni 48)
38
Kërkimi, propozimi, dhënia ose pranimi i shpërblimeve dhe përfitimeve të tjera, për të kryer ose për të
mos kryer një veprim, që lidhet me procesin e birësimit të një të mituri, dënohen me burgim deri në shtatë
vjet.
Neni 124/b
Keqtrajtimi i të miturit
(Shtuar me ligjin nr. 9859, datë 21.1.2008; ndryshuar me ligjin nr. 23/2012, datë 1.3.2012;
ndryshuar paragrafi i dytë me ligjin nr. 144, datë 2.5.2013)
Keqtrajtimi fizik ose psikologjik i të miturit nga prindërit, motra, vëllai, gjyshi, gjyshja, kujdestari ligjor
ose çdo person që është i detyruar të kujdeset për të, dënohet me burgim nga tre muaj gjer në dy vjet.
Detyrimi, shfrytëzimi, shtytja ose përdorimi i të miturit për të punuar, për të siguruar të ardhura, për të
lypur apo për të kryer veprime që dëmtojnë zhvillimin e tij mendor dhe/ose fizik, apo arsimimin e tij, dënohet
me burgim nga dy deri në pesë vjet.
Kur nga vepra është shkaktuar dëmtimi i rëndë i shëndetit ose vdekja e të miturit, dënohet me burgim
nga dhjetë deri në njëzet vjet.
Neni 125
Mosdhënia e mjeteve për jetesë
Mosdhënia e mjeteve të nevojshme për jetesën e fëmijëve, të prindërve ose të bashkëshortit, nga personi
që në zbatim të një vendimi gjyqësor detyrohet ta japë, përbën kundërvajtje penale dhe dënohet me gjobë ose
me burgim gjer në një vit.
Neni 126
Mosnjoftimi i ndryshimit të vendbanimit
Mosnjoftimi brenda një muaji i ndryshimit të vendbanimit, të interesuarve ose organit të ekzekutimit,
nga personi që sipas vendimit gjyqësor detyrohet me dhënien e mjeteve të nevojshme për jetesë fëmijëve,
prindërve ose bashkëshortit të vet, si dhe ai të cilit i janë besuar fëmijët pas zgjidhjes së martesës, përbën
kundërvajtje penale dhe dënohet me gjobë ose me burgim gjer në tre muaj.
Neni 127
Marrja e padrejtë e fëmijës
Marrja e padrejtë e fëmijës, duke e larguar prej personit që ushtron autoritetin prindëror ose që i është
besuar për rritje dhe edukim, si dhe mosdorëzimi i fëmijës prindit tjetër në zbatim të vendimit gjyqësor,
përbën kundërvajtje penale dhe dënohet me gjobë ose me burgim gjer në gjashtë muaj.
Neni 128
Ndërrimi i fëmijëve
Ndërrimi i fëmijëve i bërë me pakujdesi nga personeli ku fëmijët mbahen për rritje, mjekim ose në shtëpi
lindjeje, përbën kundërvajtje penale dhe dënohet me gjobë ose me burgim gjer në dy vjet.
Neni 128/a
Fshehja ose ndërrimi me dashje i fëmijës
(Shtuar me ligjin nr. 8733, datë 24.1.2001)
39
Fshehja ose ndërrimi me dashje i fëmijës me një tjetër, i kryer nga personeli mjekësor, dënohet me
burgim nga tre gjer në tetë vjet.
Neni 128/b
Trafikimi i të miturve
(Shtuar me ligjin nr. 8733, datë 24.1.2001, ndryshuar me ligjin nr. 9188, datë 12.2.2004; shtuar me ligjin nr. 9859, datë
21.1.2008; ndryshuar fjalët në paragrafin e parë me ligjin nr. 144, datë 2.5.2013; shfuqizuar pjesa që parashikon edhe
dënimin me gjobë, si dënim kryesor, krahas dënimit me burgim, me ligjin nr. 144, datë 2.5.2013)
Rekrutimi, shitja, transportimi, transferimi, fshehja ose pritja e të miturve me qëllim shfrytëzimin e
prostitucionit ose formave të tjera të shfrytëzimit seksual, të punës ose shërbimeve të detyruara, skllavërimit
ose formave të ngjashme me skllavërimin, vënies në përdorim ose transplantimit të organeve, si dhe formave
të tjera të shfrytëzimit, dënohen me burgim nga dhjetë deri në njëzet vjet.
Organizimi, drejtimi dhe financimi i trafikimit të të miturve dënohen me burgim nga dhjetë deri në
njëzet vjet.
Kur kjo vepër kryhet në bashkëpunim ose më shumë se një herë, apo shoqërohet me keqtrajtimin dhe
detyrimin me dhunë fizike a psikike të të dëmtuarit, për të kryer veprime të ndryshme, ose sjell pasoja të rënda
për shëndetin, dënohet me burgim jo më pak se pesëmbëdhjetë vjet.
Kur vepra ka sjellë si pasojë vdekjen e të dëmtuarit, dënohet me burgim jo më pak se njëzet vjet ose me
burgim të përjetshëm.
Kur vepra penale kryhet nëpërmjet shfrytëzimit të funksionit shtetëror ose shërbimit publik, dënimi me
burgim shtohen me ¼ e dënimit të dhënë.
Neni 129
Shtytja e të miturve në krim
Shtytja ose tërheqja e të miturve nën moshën katërmbëdhjetë vjeç për të kryer krim, dënohet me burgim
gjer në pesë vjet.
Neni 130
Shtrëngimi apo pengimi për të bashkëjetuar ose për të lidhur
apo zgjidhur martesë
(Ndryshuar me ligjin nr. 144, datë 2.5.2013)
Shtrëngimi apo pengimi për të filluar ose vazhduar bashkëjetesën, ose shtrëngimi për të lidhur apo
zgjidhur martesën, përbën kundërvajtje penale dhe dënohet me gjobë ose me burgim gjer në tre muaj.
Kërkesa e qëllimshme ndaj një të rrituri ose fëmije për të shkuar jashtë territorit të Republikës së
Shqipërisë, me qëllim detyrimin e tij për të lidhur martesë, përbën kundërvajtje penale dhe dënohet me gjobë
ose me burgim deri në tre muaj.
Neni 130/a
Dhuna në familje
(Shtuar me ligjin nr. 23/2012, datë 1.3.2012; ndryshuar paragrafi i fundit me ligjin nr. 144, datë 2.5.2013, ndryshuar me
ligjin nr. 35/2020, datë 16.4.2020)
Rrahja, si dhe çdo vepër tjetër dhune fizike, psikologjike, ndaj personit që është bashkëshort, ish-
bashkëshort, bashkëjetues apo ish-bashkëjetues, gjini e afërt (të paralindur, të paslindur, vëllezër,
motra, ungjër, emta, nipër, mbesa, fëmijë të vëllezërve dhe të motrave), ose krushqi e afërt (vjehërr,
vjehrrë, dhëndër, nuse, kunat/ë, thjeshtri, thjeshtra, njerku e njerka), ose në lidhje apo ish-lidhje
intime me autorin e veprës penale, me pasojë cenimin e integritetit fizik, psiko-social dhe ekonomik
të tij, dënohet me burgim deri në tre vjet.
40
Kanosja serioze për vrasje ose plagosje të rëndë, ndaj personit që është bashkëshort, ish-
bashkëshort, bashkëjetues apo ish-bashkëjetues, gjini e afërt (të paralindur, të paslindur, vëllezër,
motra, ungjër, emta, nipër, mbesa, fëmijë të vëllezërve dhe të motrave), ose krushqi e afërt (vjehërr,
vjehrrë, dhëndër, nuse, kunat/ë, thjeshtri, thjeshtra, njerku e njerka), ose në lidhje apo ish-lidhje
intime me autorin e veprës penale, me pasojë cenimin e integritetit psikik të tij, dënohet me burgim
deri në katër vjet.
Plagosja e kryer me dashje, ndaj personit që është bashkëshort, ish-bashkëshort, bashkëjetues apo
ish-bashkëjetues, gjini e afërt (të paralindur, të paslindur, vëllezër, motra, ungjër, emta, nipër, mbesa,
fëmijë të vëllezërve dhe të motrave), ose krushqi e afërt (vjehërr, vjehrrë, dhëndër, nuse, kunat/ë,
thjeshtri, thjeshtra, njerku e njerka), ose në lidhje apo ish-lidhje intime me autorin e veprës penale, që
ka shkaktuar paaftësi të përkohshme në punë më tepër se nëntë ditë, dënohet me burgim deri në
pesë vjet.
Po këto vepra, të kryera në mënyrë të përsëritur, ose në praninë e fëmijëve, dënohen nga një
deri në pesë vjet burgim.
SEKSIONI X
VEPRA PENALE KUNDËR LIRISË SË BESIMIT
Neni 131
Pengimi i veprimtarive të organizatave fetare
Ndalimi i veprimtarive të organizatave fetare, si dhe krijimi i pengesave për ushtrimin e lirë të
veprimtarive të tyre, dënohet me gjobë ose me burgim gjer në tre vjet.
Neni 132
Shkatërrimi ose dëmtimi i objekteve të kultit
Shkatërrimi ose dëmtimi me dashje i objekteve të kultit, kur ka shkaktuar humbjen plotësisht ose
pjesërisht të vlerave të tyre, dënohet me gjobë ose me burgim gjer në tre vjet.
Neni 133
Pengimi i ceremonive fetare
Ndalimi ose krijimi i pengesave që u bëhen personave për të marrë pjesë në ceremonitë fetare, si dhe për
të shprehur lirisht bindjet fetare, përbën kundërvajtje penale dhe dënohet me gjobë ose me burgim gjer në një
vit.
KREU III
VEPRA PENALE KUNDËR PASURISË DHE NË SFERËN EKONOMIKE
SEKSIONI I
VJEDHJA E PASURISË
Neni 134
Vjedhja
41
(shtuar një paragraf me ligjin nr. 8733, datë 24.1.2001; ndryshuar me ligjin nr. 9275, datë 16.9.2004; ndryshuar me ligjin
nr. 23/2012, datë 1.3.2012)
Vjedhja e pasurisë dënohet me gjobë ose me burgim gjer në tre vjet.
Po kjo vepër, kur kryhet në bashkëpunim ose më shumë se një herë dënohet me burgim nga gjashtë
muaj deri në pesë vjet.
E njëjta vepër, kur ka sjellë pasoja të rënda dënohet me burgim nga katër deri në dhjetë vjet.
Neni 135
Vjedhja e kryer duke shpërdoruar detyrën
(Shtuar fjalë me ligjin nr. 23/2012, datë 1.3.2012; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Vjedhja e pasurisë e kryer nga personi, që ka për detyrë ta ruajë dhe ta administrojë atë, apo duke
shpërdoruar detyrën, dënohet me burgim gjer në dhjetë vjet.
Neni 136
Vjedhja e bankave dhe arkave të kursimit
(Shtuar paragrafi i dytë me ligjin nr. 8733, datë 24.1.2001)
Vjedhja e bankave dhe e arkave të kursimit dënohet me burgim nga pesë gjer në pesëmbëdhjetë vjet.
Po kjo vepër, kur kryhet në bashkëpunim, më shumë se në herë ose ka sjellë pasoja të rënda, dënohet
me burgim nga dhjetë gjer në njëzet vjet.
Neni 137
Vjedhja e energjisë elektrike ose impulseve telefonike
(Shtuar paragrafi i parë me ligjin nr. 8733, datë 24.1.2001; ndryshuar paragrafi i dytë me ligjin nr. 10 023, datë
27.11.2008; ndryshuar me ligjin nr. 98/2014, datë 31.7.2014)
Vjedhja e energjisë elektrike ose impulseve telefonike, dëmtimi i matësit, si dhe çdo ndërhyrje tjetër e
paligjshme dhe e paautorizuar në sistemin e matjes apo në rrjetin elektrik ose rrjetin telefonik, e kryer me
qëllim përfitimi të paligjshëm, përbën vepër penale dhe dënohet me burgim deri në tre vjet.
Kur kjo vepër penale kryhet në bashkëpunim, më shumë se një herë, ose nga përdoruesit jofamiljarë të
energjisë elektrike ose të rrjetit të shërbimit telefonik, dënohet me burgim nga një deri në pesë vjet.
Neni 137/a
Vjedhja e rrjetit të komunikimeve elektronike
(Shtuar me ligjin nr. 144, datë 2.5.2013)
Vjedhja e rrjetit të komunikimeve elektronike dënohet me burgim deri në tre vjet.
Po kjo vepër, kur kryhet në bashkëpunim, më shumë se një herë, ose ka sjellë pasoja të rënda, dënohet
me burgim nga tre deri në shtatë vjet.
Neni 138
Vjedhja e veprave të artit e kulturës
Vjedhja e veprave të artit e kulturës dënohet me gjobë ose me burgim gjer në pesë vjet.
Vjedhja e veprave të artit e kulturës me rëndësi kombëtare dënohet me burgim nga pesë gjer në dhjetë
vjet.
42
Neni 138/a
Trafikimi i veprave të artit dhe kulturës
(Shtuar me ligjin nr. 8733, datë 24.1.2001)
Importimi, eksportimi, tranzitimi dhe tregtimi në kundërshtim me ligjin i veprave të artit dhe të kulturës,
me qëllim fitimi material ose çdo përfitim tjetër, dënohet me burgim nga tre gjer në dhjetë vjet.
Po kjo vepër, kur kryhet në bashkëpunim ose më shumë se një herë, ose sjell pasoja të rënda, dënohet
me burgim nga pesë gjer në pesëmbëdhjetë vjet.
Neni 139
Vjedhja me dhunë
Vjedhja e pasurisë e shoqëruar me përdorim dhune dënohet me burgim nga pesë gjer në pesëmbëdhjetë
vjet.
Neni 140
Vjedhja me armë
(Ndryshuar me ligjin nr. 8733, datë 24.1.2001; ndryshuar me ligjin nr. 9686, datë 26.2.2007)
Vjedhja e pasurisë, e shoqëruar me mbajtjen e armëve dhe municioneve luftarake ose me përdorimin e
tyre, dënohet me burgim nga dhjetë gjer në njëzet vjet.
Neni 141
Vjedhja me pasojë vdekjen
(Hequr fjalët “a me vdekje” me ligjin nr. 8733, datë 24.1.2001)
Vjedhja e pasurisë, kur është shoqëruar me dhunime që kanë sjellë vdekjen e personit, dënohet me
burgim nga pesëmbëdhjetë gjer në njëzet e pesë vjet ose me burgim të përjetshëm.
Neni 141/a
Trafikimi i mjeteve motorike
(Shtuar me ligjin nr. 8733, datë 24.1.2001)
Importimi, eksportimi, tranzitimi dhe tregtimi në kundërshtim me ligjin, i mjeteve motorike të vjedhura,
me qëllim fitimi material ose çdo përfitim tjetër, dënohet me burgim nga tre gjer në shtatë vjet.
Po kjo vepër, kur kryhet në bashkëpunim ose më shumë se një herë, ose sjell pasoja të rënda, dënohet
me burgim nga pesë gjer në pesëmbëdhjetë vjet.
Neni 142
Sigurimi i mjeteve për vjedhje
Sigurimi i kushteve dhe i mjeteve materiale për të vjedhur pasurinë dënohet me gjobë ose me burgim
gjer në tre vjet.
SEKSIONI II
MASHTRIMET
Neni 143
(Shtuar paragrafi i dytë me ligjin nr. 8733, datë 24.1.2001; ndryshuar me ligjin nr. 36/2017, datë 30.3.2017)
43
Përvetësimi i pasurisë private ose publike nëpërmjet paraqitjes së fakteve të rreme ose duke fshehur fakte të
vërteta, gënjeshtrës ose shpërdorimit të besimit, për vete ose persona të tjerë, përbën veprën penale të mashtrimit
dhe dënohet me burgim deri në pesë vjet.
Kjo vepër, kur kryhet në bashkëpunim ose më shumë se një herë, dënohet me burgim nga dy deri në gjashtë
vjet.
Kur vepra ka sjellë pasoja të rënda dënohet me burgim nga pesë deri në dhjetë vjet.
Neni 143/a
Skemat mashtruese dhe piramidale
(Shtuar me ligjin nr. 8733, datë 24.1.2001)
Organizimi dhe vënia në funksionim e skemave mashtruese dhe piramidale të huamarrjes, me qëllim
fitimi material, dënohet me burgim nga tre gjer në dhjetë vjet.
Po kjo vepër, kur ka sjellë pasoja të rënda, dënohet me burgim nga dhjetë gjer në njëzet vjet.
Neni 143/a/1
Manipulimi i tregut
(Shtuar me ligjin nr. 23/2012, datë 1.3.2012)
Paraqitja jo e saktë, me dashje, e vlerës së një malli, shërbimi apo paraje, me qëllim çrregullimin e
funksionimit të lirë dhe të drejtë të tregut, dënohet me gjobë ose me burgim gjer në katër vjet.
Neni 143/a/2
Përdorimi i paautorizuar dhe përhapja e informacionit të privilegjuar
(Shtuar me ligjin nr. 23/2012, datë 1.3.2012)
Personi, i cili, në mënyrë të autorizuar ose të paautorizuar, vihet në dijeni të informacionit të privilegjuar,
për të cilin publiku nuk ka dijeni e që mund ta përdorë me qëllim fitimi material për vete, për një palë të tretë
apo në dëm të kësaj të fundit, në njërën nga mënyrat e mëposhtme:
a) për të blerë ose për të shitur tituj të tregtueshëm në territorin e Republikës së Shqipërisë ose të
tregtuar nga një emetues, me seli në Republikën e Shqipërisë;
b) duke ditur natyrën e privilegjuar të informacionit, ia komunikon, pa autorizim, një pale të tretë;
c) duke ditur natyrën e privilegjuar të informacionit, këshillon një palë të tretë për të blerë ose për të
shitur tituj të tregtueshëm në territorin e Republikës së Shqipërisë apo të tregtuar nga një emetues, me seli në
Republikën e Shqipërisë, dënohet me burgim nga gjashtë muaj gjer në tre vjet.
Kur kjo vepër kryhet në bashkëpunim, më shumë se një herë ose ka sjellë pasoja të rënda, dënohet me
burgim gjer në pesë vjet.
Neni 143/a/3
Manipulimi i çmimeve dhe përhapja e informacionit të rremë
(Shtuar me ligjin nr. 23/2012, datë 1.3.2012)
Veprimi apo mosveprimi i personit që:
a) nënshkruan një kontratë fiktive për shitjen apo zëvendësimin e titujve;
b) kryen porosi për blerje ose shitje të titujve, për të cilët është kryer porosia me të njëjtin çmim, apo
nëse ai i përdor këto tituj si kundërporosi;
c) përhap informacion apo fakte të tjera të rreme për rritjen ose rënien e çmimit të titujve apo krijimin e
një tregtimi fiktiv aktiv të tyre, me qëllim përfitimi personal për vete, një palë të tretë apo në dëm të kësaj të
fundit, dënohet me burgim nga gjashtë muaj gjer në tre vjet.
44
Kur kjo vepër kryhet në bashkëpunim, më shumë se një herë ose ka sjellë pasoja të rënda, dënohet me
burgim nga dy gjer në pesë vjet.
Neni 143/a/4
Paraqitja e të dhënave të rreme dhe shpërndarja e paautorizuar e tyre
(Shtuar me ligjin nr. 23/2012, datë 1.3.2012)
Personi që, si anëtar i drejtorisë apo i këshillit mbikëqyrës të një emetuesi, lejon ose mundëson
shpërndarjen e një prospekti, të ndryshëm nga ai që përcaktohet nga ligji, apo lejon ose mundëson paraqitjen
e të dhënave të rreme ose paraqitjen e rreme të fakteve me vlerë materiale në një prospekt, dënohet me
burgim nga gjashtë muaj gjer në tre vjet.
Kur kjo vepër kryhet në bashkëpunim, më shumë se një herë ose ka sjellë pasoja të rënda dënohet me
burgim gjer në pesë vjet.
Neni 143/a/5
Regjistrimi i titujve në bursë në mënyrë të paautorizuar
(Shtuar me ligjin nr. 23/2012, datë 1.3.2012)
Personi që, si anëtar i drejtorisë së bursës, lejon regjistrimin në kuotimin një, kuotimin e shoqërive
anonime publike apo në kuotime të tjera të titujve, të cilët nuk i plotësojnë kushtet e ligjit për titujt, dënohet
me burgim nga gjashtë muaj gjer në tre vjet.
Kur kjo vepër kryhet në bashkëpunim, më shumë se një herë ose ka sjellë pasoja të rënda dënohet me
burgim nga dy gjer në pesë vjet.
Neni 143/a/6
Fshehja e pronësisë
(Shtuar me ligjin nr. 23/2012, datë 1.3.2012)
Personi, i cili me dashje nuk i jep të dhëna për pronësinë Autoritetit të Mbikëqyrjes Financiare, sipas
ligjit për titujt, dënohet me gjobë ose burgim gjer në një vit.
Kur kjo vepër kryhet në bashkëpunim, më shumë se një herë ose ka sjellë pasoja të rënda dënohet me
burgim nga dy gjer në pesë vjet.
Neni 143/a/7
Tregtimi i paligjshëm i titujve
(Shtuar me ligjin nr. 23/2012, datë 1.3.2012)
Personi që merret me ndërmjetësim të paautorizuar për blerjen ose shitjen e titujve dënohet me gjobë
ose me burgim gjer në një vit.
Kur kjo vepër kryhet në bashkëpunim, më shumë se një herë ose ka sjellë pasoja të rënda dënohet me
burgim nga dy gjer në pesë vjet.
Neni 143/b
Mashtrimi kompjuterik
(Shtuar me ligjin nr. 10 023, datë 27.11.2008; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Futja, ndryshimi, fshirja ose heqja e të dhënave kompjuterike apo ndërhyrja në funksionimin e një
sistemi kompjuterik, me qëllim për t’i siguruar vetes apo të tretëve, me mashtrim, një përfitim ekonomik të
padrejtë apo për t’i shkaktuar një të treti pakësimin e pasurisë, dënohen me burgim nga gjashtë muaj deri në
gjashtë vjet.
45
Po kjo vepër, kur kryhet në bashkëpunim, në dëm të disa personave, më shumë se një herë ose kur ka
sjellë pasoja të rënda materiale, dënohet me burgim nga pesë deri në pesëmbëdhjetë vjet.
Neni 144
Mashtrimi në subvencione
Mashtrimi në dokumentet e paraqitura, duke përfituar padrejtësisht subvencione nga shteti, dënohet me
gjobë ose me burgim gjer në katër vjet.
Neni 144/a
Krijimi i skemave mashtruese lidhur me tatimin mbi vlerën e shtuar
(Shtuar me ligjin nr. 144, datë 2.5.2013)
Organizimi dhe vënia në funksionim e skemave mashtruese, me qëllim fitimin material për vete apo për
të tjerët, nëpërmjet mospagimit, apo përfitimit të kreditimit ose rimbursimit të tatimit mbi vlerën e shtuar,
dënohet me burgim nga tre deri në dhjetë vjet.
Neni 145
Mashtrimi në sigurime
Paraqitja e rrethanave të rreme në lidhje me objektin që sigurohet, ose krijimi i rrethanave të rreme dhe
paraqitja e tyre në dokumentet duke përfituar padrejtësisht sigurime, dënohet me gjobë ose me burgim gjer në
pesë vjet.
Neni 146
Mashtrimi në kredi
Mashtrimi në dokumentet e paraqitura, duke përfituar padrejtësisht kredi duke regjistruar në mënyrë
fiktive në hipotekë objekte që nuk ekzistojnë, ose tej vlerës së tyre reale, ose në pronësi të një tjetri, të bëra me
qëllim për të mos kthyer më kredinë e marrë, dënohet me gjobë ose me burgim gjer në shtatë vjet.
Neni 147
Mashtrimi për veprat e artit e të kulturës
(Ndryshuar fjalë me ligjin nr. 8733, datë 24.1.2001)
Vjedhja e pasurisë me anë të mashtrimit, duke paraqitur një vepër të artit dhe të kulturës si origjinale apo
të një tjetër autori nga ai që është në fakt, dënohet me gjobë ose me burgim gjer në katër vjet.
Neni 148
Botimi i veprës së tjetrit me emrin e vet
(Ndryshuar fjalë me ligjin nr. 8733, datë 24.1.2001)
Botimi ose përdorimi tërësisht apo pjesërisht me emrin e vet të një vepre letrare, muzikore, artistike ose
shkencore që i përket një tjetri, përbën kundërvajtje penale dhe dënohet me gjobë ose me burgim gjer në dy
vjet.
Neni 149
Shkelja e të drejtave të autorit
(Ndryshuar me ligjin nr. 8733, datë 24.1.2001 dhe nr. 44/2019, datë 18.7.2019)
46
Riprodhimi tërësisht ose pjesërisht, shpërndarja, komunikimi në publik, shitja, ofrimi për shitje, përdorimi,
furnizimi, eksportimi ose importimi për qëllime fitimi i veprës së mbrojtur nga e drejta e autorit, pa pëlqimin e
autorit ose mbajtësit të së drejtës, kur janë shkelur të drejtat vetjake ose pasurore të tij, përbën kundërvajtje
penale dhe dënohet me gjobë ose me burgim deri në dy vjet.
Po kjo vepër, kur kryhet në bashkëpunim ose më shumë se një herë, dënohet me burgim deri në tre vjet.
Neni 149/a
Shkelja e të drejtave të pronësisë industriale
(Shtuar me ligjin nr. 23/2012, datë 1.3.2012)
Prodhimi, shpërndarja, mbajtja për qëllime tregtimi, shitja, ofrimi për shitje, furnizimi, shpërndarja,
eksportimi ose importimi për këto qëllime i:
a) produktit ose procesit të mbrojtur nga një patentë, pa pëlqimin e pronarit të patentës;
b) produktit që mbrohet nga një dizenjo industriale, pa pëlqimin e pronarit të dizenjos industriale;
c) mallrave ose shërbimeve që mbrohen nga një markë tregtare, pa pëlqimin e pronarit të markës
tregtare;
ç) produktit që rrjedh nga një tregues gjeografik, pa pëlqimin e pronarit të treguesit gjeografik;
të kryera me dashje, përbëjnë kundërvajtje penale dhe dënohen me gjobë ose me burgim gjer në një vit.
Po kjo vepër kur kryhet në bashkëpunim ose më shumë se një herë përbën kundërvajtje penale dhe
dënohet me gjobë ose me burgim gjer në dy vjet.
Neni 149/b
Shkelja e të drejtave të topografisë së qarkut të gjysmëpërçuesit
(Shtuar me ligjin nr. 23/2012, datë 1.3.2012)
Prodhimi, përdorimi, mbajtja për qëllim tregtimi, shitja, ofrimi për shitje, furnizimi, shpërndarja,
eksportimi ose importimi për këto qëllime i produktit që shkel të drejtat e topografisë së regjistruar të qarkut,
të gjysmëpërçuesit ose të qarkut të integruar, pa pëlqimin e pronarit të topografisë, të kryera me dashje,
përbëjnë kundërvajtje penale dhe dënohen me gjobë ose me burgim gjer në një vit.
Kur kjo vepër kryhet në bashkëpunim ose më shumë se një herë përbën kundërvajtje penale dhe
dënohet me gjobë ose me burgim gjer në dy vjet.
SEKSIONI III
SHKATËRRIMI I PRONËS
Neni 150
Shkatërrimi i pronës
Shkatërrimi apo dëmtimi me dashje i pronës, kur pasojat materiale nuk janë të lehta, dënohet me gjobë
ose me burgim gjer në tre vjet.
Neni 151
Shkatërrimi i pronës me zjarr
Shkatërrimi apo dëmtimi me dashje i pronës me zjarr dënohet me gjobë ose me burgim gjer në pesë vjet.
Kur nga vepra penale janë shkaktuar pasoja të rënda materiale, dënohet me burgim gjer në dhjetë vjet.
Kur janë shkaktuar pasoja të rënda për jetën e shëndetin e njerëzve, dënohet me burgim nga pesë gjer në
pesëmbëdhjetë vjet.
47
Neni 152
Shkatërrimi i pronës me eksploziv
Shkatërrimi apo dëmtimi me dashje i pronës me eksploziv dënohet me gjobë ose me burgim gjer në pesë vjet.
Kur nga vepra penale kanë ardhur pasoja të rënda materiale, dënohet me burgim nga pesë gjer në dhjetë vjet.
Kur janë shkaktuar pasoja të rënda për jetën e shëndetin e njerëzve, dënohet me burgim nga dhjetë gjer në
njëzet vjet.
Neni 153
Shkatërrimi i pronës me përmbytje
Shkatërrimi apo dëmtimi me dashje i pronës me përmbytje dënohet me gjobë ose me burgim gjer në
pesë vjet.
Kur nga vepra penale kanë ardhur pasoja të rënda materiale, dënohet me burgim nga pesë gjer në dhjetë
vjet.
Kur janë shkaktuar pasoja të rënda për jetën e shëndetin e njerëzve, dënohet me burgim nga pesë gjer në
pesëmbëdhjetë vjet.
Neni 154
Shkatërrimi i pronës me mjete të tjera
Shkatërrimi apo dëmtimi me dashje i pronës me mjete të tjera, që përbëjnë rrezik për mjedisin rrethues
dhe jetën e njerëzve, dënohet me gjobë ose me burgim gjer në pesë vjet.
Kur nga vepra penale kanë ardhur pasoja të rënda materiale, dënohet me burgim nga pesë gjer në dhjetë
vjet.
Kur janë shkaktuar pasoja të rënda për jetën dhe shëndetin e njerëzve, dënohet me burgim nga pesë gjer
në pesëmbëdhjetë vjet.
Neni 154/a
Shkatërrimi i ndërtesave dhe objekteve të tjera
(Shtuar me ligjin nr. 146/2020, datë 17.12.2020)
Kryerja me dashje e çdo veprimi tjetër, të ndryshëm me ato të parashikuara nga nenet e
mësipërme të këtij seksioni, që mund të sjellë shkatërrimin e plotë ose të pjesshëm të ndërtesës, të
objektit qytetar, të veprës industriale, të infrastrukturës apo të çdo objekti tjetër ose që mund të
rrezikojë jetën ose shëndetin e njerëzve, nëse nuk përbën vepër tjetër penale, dënohet me gjobë ose
me burgim deri në pesë vjet.
Kur nga vepra penale kanë ardhur pasoja të rënda materiale, dënohet me burgim nga pesë deri në
dhjetë vjet.
Kur janë shkaktuar pasoja të rënda për jetën dhe shëndetin e njerëzve, dënohet me burgim nga
pesë deri në pesëmbëdhjetë vjet.
Neni 155
Shkatërrimi i rrugëve
Shkatërrimi apo dëmtimi me dashje i rrugëve automobilistike, hekurudhore dhe veprave që lidhen me to,
dënohet me gjobë apo me burgim gjer në shtatë vjet.
48
Kur nga veprat penale kanë ardhur pasoja të rënda materiale, dënohet me burgim nga tre gjer në dhjetë
vjet.
Kur janë shkaktuar pasoja të rënda për jetën dhe shëndetin e njerëzve, dënohet me burgim nga pesë gjer
në pesëmbëdhjetë vjet.
Neni 156
Shkatërrimi i rrjetit elektrik
(Shtuar paragrafi i dytë me ligjin nr. 10 023, datë 27.11.2008)
Shkatërrimi apo dëmtimi me dashje i rrjetit elektrik, telegrafik, telefonik, radioteleviziv apo të çdo rrjeti
ndërlidhës, dënohet me gjobë ose me burgim gjer në tre vjet.
Po kjo vepër, kur kryhet në bashkëpunim, më shumë se një herë, ose ka sjellë pasoja të rënda, dënohet
me burgim deri në tre vjet.
Neni 157
Shkatërrimi i rrjetit të ujitjes
Shkatërrimi apo dëmtimi me dashje i kanaleve ujitëse dhe kulluese ose veprave që lidhen me to, përbën
kundërvajtje penale dhe dënohet me gjobë ose me burgim gjer në dy vjet.
Neni 158
Administrimi i ujit pa të drejtë, duke kthyer ose ndryshuar vijën e ujit, duke hapur pendat, duke ndërtuar
apo mbyllur kanale kulluese apo vaditëse, vija ose vepra të tjera, përbën kundërvajtje penale dhe dënohet me
gjobë ose me burgim gjer në dy vjet.
Neni 159
Shkatërrimi i rrjetit të ujësjellësit
(Ndryshuar me ligjin nr. 10 023, datë 27.11.2008)
Lidhja, si dhe çdo ndërhyrje tjetër e bërë pa leje në rrjetin e ujësjellësit, për marrjen e ujit të pijshëm,
përbën kundërvajtje penale dhe dënohet me gjobë ose me burgim deri në dy vjet.
Shkatërrimi me dashje i rrjetit të ujësjellësit dënohet me burgim deri në pesë vjet.
Neni 160
Shkatërrimi i veprave kulturore
Shkatërrimi apo dëmtimi me dashje i veprave kulturore dënohet me gjobë ose me burgim gjer në tre
vjet.
Kur nga vepra penale janë shkatërruar apo dëmtuar vepra kulturore me rëndësi kombëtare, dënohet me
gjobë ose me burgim nga dy gjer në tetë vjet.
Neni 161
Shkatërrimi i pronës nga pakujdesia
Shkatërrimi apo dëmtimi nga pakujdesia i pronës, kur ka sjellë pasoja të rënda materiale, dënohet me
gjobë ose me burgim gjer në tre vjet.
Neni 162
Përplasja e mjeteve të transportit masiv
49
Shkaktimi nga pakujdesia i përplasjes se trenave, anijeve, avionëve, kur ka shkaktuar rrëzimin, djegien,
mbytjen, përmbysjen, daljen nga shinat ose është shoqëruar me pasoja të rënda materiale, dënohet me gjobë
ose burgim gjer në pesë vjet.
SEKSIONI IV
VEPRA PENALE TË KRYERA NË SHOQËRITË TREGTARE
Neni 163
Përpilimi i deklaratave të rreme
Përpilimi i deklaratave të rreme, në rastin e zmadhimit të kapitalit të shoqërisë, lidhur me ndarjen e
pjesëve të kapitalit themeltar të ortakëve, me shlyerjen e tij apo me depozitimin e fondeve, përbën
kundërvajtje penale dhe dënohet me gjobë.
Neni 164
Shpërdorimi i kompetencave
Shpërdorimi i kompetencave nga anëtarët e këshillit mbikëqyrës apo administratorët e shoqërisë me
qëllim përfitimi apo për të favorizuar një shoqëri tjetër ku kanë interesa, dënohet me gjobë ose me burgim
gjer në pesë vjet.
Neni 164/a
Korrupsioni aktiv në sektorin privat
(Shtuar me ligjin nr. 9275, datë 16.9.2004; ndryshuar me ligjin nr. 23/2012, datë 1.3.2012;
shfuqizuar pjesa që parashikon edhe dënimin me gjobë, si dënim kryesor, krahas dënimit me burgim,
me ligjin nr. 144, datë 2.5.2013)
Premtimi, propozimi ose dhënia, drejtpërdrejt ose tërthorazi, i çdo lloj përfitimi të parregullt, për vete
ose për persona të tjerë, personit që ushtron funksion drejtues në shoqëri tregtare ose punon në çdo pozicion
në sektorin privat, për të kryer ose moskryer një veprim në kundërshtim me detyrën ose funksionin e tij,
dënohet me burgim nga tre muaj deri në tre vjet.
Neni 164/b
Korrupsioni pasiv në sektorin privat
(Shtuar me ligjin nr. 9275, datë 16.9.2004; ndryshuar me ligjin nr. 23/2012, datë 1.3.2012;
shfuqizuar pjesa që parashikon edhe dënimin me gjobë, si dënim kryesor, krahas dënimit me burgim,
me ligjin nr. 144, datë 2.5.2013)
Kërkimi a marrja, drejtpërdrejt ose tërthorazi, i çdo lloj përfitimi të parregullt a i një premtimi të tillë, për
vete ose për persona të tjerë, ose pranimi i një oferte a premtimi, që vjen nga përfitimi i parregullt, nga personi
që ushtron funksion drejtues ose punon në çdo pozicion në sektorin privat, për të kryer ose mos kryer një
veprim në kundërshtim me detyrën a funksionin e tij, dënohet me burgim nga gjashtë muaj deri në pesë vjet.
Neni 165
Falsifikimi i nënshkrimeve
Falsifikimi i nënshkrimeve dhe derdhjeve apo deklarimi i rremë i derdhjeve të fondeve të shoqërisë, apo
publikimi i nënshkrimeve dhe derdhjeve për persona fiktivë, apo vlerësimi i kontributit në natyrë me vlerë më
të madhe se sa vlera faktike, dënohet me gjobë ose me burgim gjer në pesë vjet.
50
Neni 166
Emetimi i parregullt i aksioneve
Emetimi i parregullt i aksioneve bërë përpara regjistrimit të shoqërisë apo kur regjistrimi është bërë në
mënyrë të kundërligjshme, apo kur formalitetet e shoqërisë ende nuk janë plotësuar, apo kur ndryshimi i
statutit me rastin e zmadhimit të kapitalit ende nuk është bërë ose nuk është regjistruar apo është bërë në
mënyrë të kundërligjshme, përbën kundërvajtje penale dhe dënohet me gjobë ose me burgim gjer në tre muaj.
Neni 167
Mbajtja e padrejtë e dy cilësive
Mbajtja njëkohësisht e cilësive të ortakut dhe ekspertit kontabël përbën kundërvajtje penale dhe dënohet
me gjobë ose me burgim gjer në gjashtë muaj.
Neni 168
Dhënia e informacioneve të rreme
Dhënia e informacioneve të rreme për gjendjen e shoqërisë prej ekspertit kontabël pranë një shoqërie
tregtare, apo moskallëzimi në organet kompetente për kryerjen e një krimi, kur nuk ekzistojnë rastet e
përjashtimeve nga përgjegjësia penale të përcaktuar në nenin 300 të këtij Kodi, dënohet me gjobë ose me
burgim gjer në pesë vjet.
Neni 169
Zbulimi i sekreteve të shoqërisë
Zbulimi i sekreteve të shoqërisë prej ekspertit kontabël të saj, me përjashtim të rasteve kur e detyron
ligji, përbën kundërvajtje penale dhe dënohet me gjobë ose me burgim gjer në dy vjet.
Neni 170
Mosbërja e shënimeve të detyrueshme
Mosbërja e shënimeve të detyrueshme nga administratori apo likuiduesi i shoqërisë përbën kundërvajtje
penale dhe dënohet me gjobë.
Neni 170/a
Punësimi i paligjshëm
(Shtuar me ligjin nr. 8279, datë 15.1.1998; ndryshuar me ligjin nr. 8733, datë 24.1.2001)
Punësimi pa regjistrim në organet kompetente ose pa garantuar sigurimin e të punësuarit sipas
rregullave, kur është dhënë më parë masë administrative, përbën kundërvajtje penale dhe dënohet me gjobë
deri në 10 mijë lekë për çdo rast ose me burgim deri në 1 vit.
Moskryerja me dashje ose mbulimi i shkeljeve lidhur me punësimin dhe sigurimin social nga persona të
ngarkuar me zbatimin dhe kontrollin e dispozitave përkatëse, përbën kundërvajtje penale dhe dënohet me
gjobë deri në 100 mijë lekë ose me burgim deri në 2 vjet.
Neni 170/b
Konkurrenca e paligjshme nëpërmjet dhunës
(Shtuar me ligjin nr. 9275, datë 16.9.2004; ndryshuar paragrafi i parë me ligjin nr. 9686, datë 26.2.2007)
51
Kryerja, gjatë ushtrimit të veprimtarisë tregtare, e veprimeve të konkurrencës me anë të kërcënimit ose
dhunës dënohet me burgim nga një deri në katër vjet.
Kur veprimet e konkurrencës drejtohen ndaj veprimtarive të financuara plotësisht ose pjesërisht dhe në
çfarëdo mënyre nga shteti ose entet publike, dënimi me burgim shtohet me një të tretën.
SEKSIONI IV/1
VEPRA PENALE NË LIDHJE ME USHTRIMIN E VEPRIMTARIVE BANKARE
DHE FINANCIARE
(Shtuar me ligjin nr. 23/2012, datë 1.3.2012)
Neni 170/c
Ushtrimi pa licencë i veprimtarisë bankare
(Shtuar me ligjin nr. 23/2012, datë 1.3.2012)
Ushtrimi i veprimtarisë bankare nga persona që nuk janë të licencuar për këtë qëllim, sipas legjislacionit
bankar në fuqi, dënohet me gjobë ose me burgim gjer në tre vjet.
Po kjo vepër, kur i ka shkaktuar pasoja të rënda interesave shtetërorë ose atyre të shtetasve, dënohet me
gjobë ose me burgim gjer në shtatë vjet.
Neni 170/ç
Ushtrimi pa licencë i veprimtarive financiare
(Shtuar me ligjin nr. 23/2012, datë 1.3.2012)
Ushtrimi i një ose disa veprimtarive financiare të ndryshme nga veprimtaria bankare, nga persona që nuk
janë të licencuar për këtë qëllim, sipas legjislacionit bankar dhe/ose financiar në fuqi, dënohet me gjobë ose
burgim gjer në tre vjet.
Po kjo vepër, kur i ka shkaktuar pasoja të rënda interesave shtetërorë ose atyre të shtetasve, dënohet me
gjobë ose me burgim gjer në pesë vjet.
SEKSIONI V
KRIME NË FUSHËN E DOGANAVE
Neni 171
Kontrabanda me mallra të ndaluara ose të kufizuara
(Ndryshuar me ligjin nr. 135/2015, datë 5.12.2015)
Importimi, eksportimi ose transitimi i paligjshëm i mallrave të ndaluara ose të kufizuara që hyjnë e dalin në
Republikën e Shqipërisë, i kryer me çdo mënyrë a mjet qoftë, dënohen me burgim deri në dhjetë vjet.
Neni 172
Kontrabanda me mallra për të cilat paguhet akcizë ose me pezullim të plotë apo të pjesshëm nga
detyrimet doganore ose të akcizës
(Ndryshuar me ligjin nr. 135/2015, datë 5.12.2015)
Importimi, eksportimi ose transitimi i mallrave, për të cilat paguhet akcizë, nëpërmjet kalimit jashtë pikave
doganore, fshehjes së pjesshme ose të plotë, mosdeklarimit të saktë në doganë, deklarimit të rremë për natyrën,
llojin, cilësinë, çmimin, destinacionin e mallit ose të tjera forma, që kanë për qëllim shmangien nga detyrimet
doganore ose përfitimin pjesor a tërësor të një përjashtimi, rimbursimi ose reduktimi nga tarifat doganore, taksat,
tatimet, akciza ose të një avantazhi të çfarëdoshëm që ka të bëjë me importin ose eksportin e mallrave, dënohet me
burgim deri në shtatë vjet.
52
Hedhja në konsum e mallrave të vendosura në qarkullim të lirë pasi janë importuar me pezullim të plotë
ose të pjesshëm nga detyrimet doganore ose të akcizës, për shkak të destinacionit përfundimtar ose të përdorimit të
tyre përfundimtar, me qëllim shmangien e detyrimeve doganore, dënohet deri në pesë vjet burgim.
Po kjo vepër, kur kryhet në bashkëpunim ose më shumë se një herë, dënohet me burgim nga pesë deri në
dhjetë vjet.
Neni 173
Kontrabanda me mallra të licencuara
(Ndryshuar me ligjin nr. 135/2015, datë 5.12.2015)
Importimi, eksportimi ose transitimi i mallrave, për të cilat kërkohet licencë nga organi kompetent,
nëpërmjet kalimit jashtë pikave doganore, fshehjes së pjesshme ose të plotë, mosdeklarimit të saktë në
doganë, deklarimit të rremë për natyrën, llojin, cilësinë, çmimin, destinacionin e mallit ose të tjera forma, që
kanë për qëllim shmangien nga detyrimet doganore, dënohen me burgim deri në pesë vjet.
Po kjo vepër, kur kryhet në bashkëpunim ose më shumë se një herë, dënohet me burgim nga pesë
deri në dhjetë vjet.
Neni 174
Kontrabanda me mallra të tjera
(Ndryshuar me ligjin nr. 135/2015, datë 5.12.2015)
Importimi, eksportimi ose transitimi i mallrave, nëpërmjet kalimit jashtë pikave doganore, fshehjes së plotë ose
të pjesshme, mosdeklarimit të saktë në doganë, deklarimit të rremë për natyrën, llojin, cilësinë, çmimin,
destinacionin e mallit ose të tjera forma, që kanë për qëllim shmangien nga detyrimet doganore ose përfitimin
pjesor a tërësor të një përjashtimi, rimbursimi ose reduktimi nga tarifat doganore, taksat, tatimet, akciza ose të një
avantazhi të çfarëdoshëm, që ka të bëjë me importin ose eksportin e mallrave, dënohet me burgim deri në pesë
vjet.
Po kjo vepër, kur kryhet në bashkëpunim ose më shumë se një herë, dënohet me burgim nga tre deri në
shtatë vjet.
Neni 175
Kontrabanda nga punonjës që lidhen me veprimtarinë doganore
(Ndryshuar me ligjin nr. 8733, datë 24.1.2001)
Kryerja e kontrabandës nga punonjës të doganave ose punonjës që kanë lidhje me veprimtarinë
doganore, qoftë edhe në bashkëpunim me persona të tjerë, dënohet me burgim nga tre gjer në dhjetë vjet.
Neni 176
Kontrabanda e vlerave kulturore
(Ndryshuar me ligjin nr. 135/2015, datë 5.12.2015)
Importimi, eksportimi ose transitimi i vlerave kulturore kombëtare në kundërshtim me dispozitat ligjore
në lidhje me to dënohen me burgim deri në dhjetë vjet.
Po kjo vepër, kur kryhet në bashkëpunim ose më shumë se një herë, dënohet me burgim nga pesë deri në
dhjetë vjet.
Neni 177
Kontrabanda me mallra me regjim të ndërmjetëm
(Ndryshuar me ligjin nr. 135/2015, datë 5.12.2015)
Importimi, eksportimi ose transitimi i mallrave, duke i paraqitur ato si mallra me regjim të ndërmjetëm, me
qëllim shmangien nga detyrimet doganore ose përfitimin pjesor a tërësor të një përjashtimi, rimbursimi ose
reduktimi nga tarifat doganore, taksat, tatimet, akciza ose të një avantazhi të çfarëdoshëm, që ka të bëjë me
importin ose eksportin e mallrave, dënohet me burgim deri në pesë vjet.
Po kjo vepër, kur kryhet në bashkëpunim ose më shumë se një herë, dënohet me burgim nga pesë deri në
53
dhjetë vjet.
Neni 178
Tregtimi dhe transportimi i mallrave që janë kontrabandë
(Ndryshuar me ligjin nr. 8733, datë 24.1.2001; ndryshuar me ligjin nr. 135/2015, datë 5.12.2015)
Tregtimi, tjetërsimi ose transportimi i mallrave, për të cilat dihet që janë kontrabandë, si dhe çdo ndihmë
tjetër që u jepet personave që merren me këto veprimtari, dënohen me gjobë ose me burgim deri në tre vjet.
Po kjo vepër, kur kryhet me mallra, për të cilat paguhet akcizë ose që janë të ndaluara ose të kufizuara,
dënohet me burgim deri në pesë vjet.
Kur vepra penale, e parashikuar në paragrafin e dytë të këtij neni, kryhet në bashkëpunim ose më shumë
se një herë, dënohet me burgim nga pesë deri në dhjetë vjet.
Neni 179
Ruajtja ose depozitimi i mallrave kontrabandë
(Ndryshuar me ligjin nr. 135/2015, datë 5.12.2015)
Ruajtja, depozitimi, mbajtja ose përpunimi i mallrave, për të cilat dihet se janë kontrabandë, dënohen me
gjobë ose me burgim deri në tre vjet.
Po kjo vepër, kur kryhet me mallra, për të cilat paguhet akcizë ose që janë të ndaluara ose të kufizuara,
dënohet me burgim deri në pesë vjet.
Po kjo vepër, kur kryhet në bashkëpunim ose më shumë se një herë, dënohet me burgim nga tre deri në
shtatë vjet.
Neni 179/a
Mosdeklarimi në kufi i të hollave dhe i sendeve me vlerë
(Shtuar me ligjin nr. 9086, datë 19.6.2003)
Mosdeklarimi, në hyrje ose dalje nga territori i Republikës së Shqipërisë, i shumave në të holla, i çdo lloj
forme të çekut bankar, metaleve ose gurëve të çmuar, si dhe i sendeve të tjera me vlerë, përtej vlerës së
parashikuar nga ligji, përbëjnë kundërvajtje penale dhe dënohen me gjobë ose me burgim deri në dy vjet.
Neni 179/b
Thyerja, heqja, zëvendësimi i shenjave të sigurisë së autoriteteve doganore
(Shtuar me ligjin nr. 135/2015, datë 5.12.2015)
Thyerja, heqja e vulës doganore, zëvendësimi, ndërrimi ose falsifikimi i shenjave të tjera të sigurisë të
vendosura nga autoritetet doganore për qëllime mbikëqyrjeje ose kontrolli ose për pezullimin e veprimtarisë
tregtare në ambientet ekonomike ose të vendosura mbi mjetin e transportit ose mbi mallra ose falsifikimi në
çfarëdo mënyre i numrit të identifikimit të mjetit të transportit, me qëllim shmangien nga kontrolli doganor,
dënohen me burgim deri në tre vjet.
Po kjo vepër, kur ka të bëjë me mallra akcize ose të ndaluara ose të kufizuara, dënohet me burgim deri në
pesë vjet.
Neni 179/c
Largimi i mallrave nga zonat doganore pa paguar detyrimet
(Shtuar me ligjin nr. 135/2015, datë 5.12.2015)
Largimi i mallrave nga zonat doganore pa lejen e organeve doganore dhe pa paguar detyrimet që duhen
paguar ose pa garantuar pagesën e tyre, me përjashtim të rasteve të përjashtimit nga detyrimi për dhënien e
garancive, siç parashikohet nga legjislacioni doganor, dënohet me burgim deri në pesë vjet.
Po kjo vepër, kur ka të bëjë me mallra akcize, dënohet me burgim deri në shtatë vjet.
Neni 179/ç
54
Kontrabanda e kapitenit, pilotit ose ekuipazhit
(Shtuar me ligjin nr. 135/2015, datë 5.12.2015)
Transportimi i mallrave pa manifest ose mungesa ose refuzimi i paraqitjes së manifestit dhe dokumenteve
përkatëse, ngarkimi, shkarkimi ose transportimi i mallrave, udhëtarëve dhe bagazheve të tyre pa lejen e autoriteteve
doganore, qëndrimi në vende ku nuk ka zyrë doganore ose ndalimi në afërsi të portit ose aeroportit pa lejen e
autoriteteve doganore, shkarkimi ose transbordimi i mallrave në kundërshtim me legjislacionin doganor, mungesa
në bordin e mjetit të mallrave që duhet të gjendeshin aty, në bazë të manifestit dhe dokumenteve të tjera doganore,
e kryer kjo, sipas rastit, nga kapiteni, piloti ose ekuipazhi, dënohet me burgim deri në shtatë vjet.
Po kjo vepër, kur kryhet në bashkëpunim ose më shumë se një herë, dënohet me burgim nga pesë deri në
dhjetë vjet.
SEKSIONI VI
VEPRAT PENALE NË LIDHJE ME TAKSAT DHE TATIMET
Neni 180
Fshehja e të ardhurave
(Ndryshuar me ligjin nr. 144, datë 2.5.2013; shfuqizuar fjalë në paragrafin e parë me ligjin nr. 135/2015, datë 5.12.2015)
Fshehja apo shmangia nga pagimi e detyrimeve tatimore, nëpërmjet mosdorëzimit të dokumenteve ose
mosdeklarimit të të dhënave të nevojshme, sipas legjislacionit në fuqi, dorëzimi i dokumenteve të falsifikuara,
apo deklaratave ose informacioneve të rreme, me qëllim fitimin material, për vete apo për të tjerët, përmes
përllogaritjes së pasaktë të shumës së tatimit, taksës, apo kontributit, përbën vepër penale dhe dënohet me
burgim deri në tre vjet.
Kur kjo vepër kryhet me qëllim fshehjen apo shmangien nga pagimi të një detyrimi tatimor me vlerë më
të lartë se pesë milionë lekë, dënohet me burgim nga dy deri në pesë vjet.
Kur kjo vepër kryhet me qëllim fshehjen apo shmangien nga pagimi të një detyrimi tatimor me vlerë më
të lartë se tetë milionë lekë, dënohet me burgim nga katër deri në tetë vjet.
Neni 180/a
(Shtuar me ligjin nr. 135/2015, datë 5.12.2015)
Moslëshimi i kuptonit tatimor, dëftesës ose faturës tatimore nga personi, i cili ka detyrimin të lëshojë
kuponin tatimor, dëftesën ose faturën tatimore, kur është marrë më parë masa administrative, dënohet me gjobë
ose me burgim deri në një vit.
Ushtrimi i një aktiviteti tregtar të paligjshëm ose të paregjistruar në organet tatimore, të papajisur me kasë
fiskale, sipas dispozitave ligjore në fuqi, ose dhënia e urdhrave në kundërshtim me ligjin, me qëllim moslëshimin e
kuponit tatimor, dëftesës ose faturës tatimore, kur është marrë më parë masa administrative, dënohet me burgim
deri në tre vjet.
Neni 181
Mospagimi i taksave dhe tatimeve
Mospagimi i taksave dhe tatimeve brenda afatit të caktuar, me gjithë mundësinë e pagimit të tyre, nga
personi ndaj të cilit janë marrë më parë masa administrative për këtë qëllim, dënohet me gjobë ose me burgim
gjer në tre vjet.
Neni 181/a
Moskryerja e detyrave nga organet tatimore
(Shtuar me ligjin nr. 8279, datë 15.1.1998; ndryshuar me ligjin nr. 135/2015, datë 5.12.2015)
Moskryerja e detyrave që lidhen me vjeljen brenda afatit të caktuar ligjor të taksave dhe tatimeve nga
55
punonjësit e organeve tatimore dhe personat e tjerë zyrtarë, që janë ngarkuar me këto detyra, kur bëhet për fajin e
tyre, dënohet me burgim deri në shtatë vjet.
Po kjo vepër, kur kryhet në bashkëpunim, dënohet me burgim nga pesë deri në dhjetë vjet.
Neni 182
Ndryshimi në aparatet matëse
(Shfuqizuar fjalët “me gjobë” me ligjin nr. 135/2015, datë 5.12.2015)
Ndryshimi apo ndërhyrja në aparatet dhe arkat matëse regjistruese e të lëshimit të kuponave, apo
përdorimi i aparateve dhe arkave të ndryshuara, apo lejimi i përdorimit nga të tjerët i aparateve dhe arkave të
parregullta, me qëllim shmangien nga pagimi i plotë i tatimit, përbën kundërvajtje penale dhe dënohet me
burgim gjer në dy vjet.
Neni 182/a
Prishja e shenjave të bllokimit apo pezullimit të veprimtarisë tregtare
(Shtuar me ligjin nr. 144, datë 2.5.2013; shfuqizuar fjalët “me gjobë” me ligjin nr. 135/2015, datë 5.12.2015)
Prishja me dashje e shenjave dalluese të vendosura nga administrata tatimore për bllokimin apo
pezullimin e veprimtarisë tregtare, apo ushtrimi i veprimtarisë tregtare pas njoftimit të vendimit të
administratës tatimore për bllokimin apo pezullimin e saj, përbën kundërvajtje penale dhe dënohet me burgim
deri në një vit.
SEKSIONI VII
FALSIFIKIMI I MONEDHAVE DHE LETRAVE ME VLERË
Neni 183
Falsifikimi i monedhave
(Ndryshuar me ligjin nr. 8733, datë 24.1.2001)
Falsifikimi ose vënia në qarkullim e monedhave të falsifikuara dënohet me burgim gjer në pesë vjet.
Po kjo vepër, kur kryhet në bashkëpunim, më shumë se një herë ose ka sjellë pasoja të rënda, dënohet me
burgim nga pesë gjer në pesëmbëdhjetë vjet.
Neni 184
Falsifikimi i letrave me vlerë
(Ndryshuar me ligjin nr. 8733, datë 24.1.2001)
Falsifikimi ose vënia në qarkullim i çeqeve, kambialeve, kartëkrediteve, çekudhëtarëve ose letrave të tjera
me vlerë të falsifikuara, dënohet me burgim gjer në pesë vjet.
Po kjo vepër, kur kryhet në bashkëpunim, më shumë se një herë ose ka sjellë pasoja të rënda, dënohet
me burgim nga tre gjer në dhjetë vjet.
Neni 185
Prodhimi i mjeteve për falsifikim
(Shtuar paragrafi i dytë me ligjin nr. 8733, datë 24.1.2001)
Prodhimi apo mbajtja e mjeteve për të falsifikuar monedha, çeqe, kambiale, kartëkredite, çekudhëtari
apo të tjera letra me vlerë, dënohet me gjobë ose me burgim nga një gjer në tre vjet.
Po kjo vepër, kur kryhet në bashkëpunim, më shumë se një herë ose ka sjellë pasoja të rënda, dënohet
me burgim nga tre gjer në dhjetë vjet.
56
SEKSIONI VIII
FALSIFIKIMI I DOKUMENTEVE
Neni 186
Falsifikimi i dokumenteve
(Ndryshuar me ligjin nr. 9188, datë 12.2.2004; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Falsifikimi ose përdorimi i dokumenteve të falsifikuara dënohet me burgim deri në tre vjet.
Kur kjo vepër kryhet në bashkëpunim ose më shumë se një herë apo ka sjellë pasoja të rënda, dënohet
me burgim nga gjashtë muaj deri në katër vjet.
Kur falsifikimi bëhet nga personi që ka për detyrë të lëshojë dokumentin, dënohet me burgim nga një vit
deri në shtatë vjet.
Neni 186/a
Falsifikimi kompjuterik
(Shtuar me ligjin nr. 10 023, datë 27.11.2008)
Futja, ndryshimi, fshirja apo heqja e të dhënave kompjuterike, pa të drejtë, për krijimin e të dhënave të rreme,
me qëllim paraqitjen dhe përdorimin e tyre si autentike, pavarësisht nëse të dhënat e krijuara janë drejtpërdrejt të
lexueshme apo të kuptueshme, dënohen me burgim nga gjashtë muaj deri në gjashtë vjet.
Kur kjo vepër kryhet nga personi, që ka për detyrë ruajtjen dhe administrimin e të dhënave kompjuterike, në
bashkëpunim, më shumë se një herë ose ka sjellë pasoja të rënda për interesin publik, dënohet me burgim tre deri
në dhjetë vjet.
Neni 187
Falsifikimi i dokumenteve shkollore
Falsifikimi apo përdorimi i dokumenteve shkollore të falsifikuara dënohet me gjobë ose me burgim gjer në tre
vjet.
Kur falsifikimi bëhet nga personi që ka për detyrë të lëshojë dokumentin, dënohet me gjobë ose me burgim gjer
në pesë vjet.
Neni 188
Falsifikimi i dokumenteve shëndetësore
Falsifikimi apo përdorimi i dokumenteve të falsifikuara shëndetësore dënohet me gjobë ose me burgim
gjer në tre vjet.
Kur falsifikimi bëhet nga personi që ka për detyrë të lëshojë dokumentin, dënohet me gjobë ose me
burgim gjer në pesë vjet.
Neni 189
Falsifikimi i letërnjoftimeve, i pasaportave ose i vizave
(Ndryshuar me ligjin nr. 9188, datë 12.2.2004; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Falsifikimi ose përdorimi i letërnjoftimeve, i pasaportave apo i vizave të falsifikuara dënohet me burgim
nga gjashtë muaj deri në katër vjet.
Kur kjo vepër kryhet në bashkëpunim ose më shumë se një herë apo ka sjellë pasoja të rënda, dënohet
me burgim nga gjashtë muaj deri në pesë vjet.
Kur falsifikimi bëhet nga personi që ka për detyrë të lëshojë letërnjoftimin, pasaportën apo vizën,
dënohet me burgim nga tre deri në shtatë vjet.
57
Neni 190
Falsifikimi i vulave, i stampave ose i formularëve
(Ndryshuar me ligjin nr. 9188, datë 12.2.2004; ndryshuar fjalë me ligjin nr. 9275, datë 16.9.2004, neni 15;
shfuqizuar pjesa që parashikon dënimin me gjobë si dënim kryesor me vendimin e Gjykatës Kushtetuese nr. 47, datë
26.7.2012)
Falsifikimi ose përdorimi i vulave, i stampave apo i formularëve të falsifikuar ose paraqitja e rrethanave të rreme
në këto të fundit, që u drejtohen organeve shtetërore, dënohet me burgim nga gjashtë muaj deri në katër vjet.
Kur kjo vepër kryhet në bashkëpunim ose më shumë se një herë apo ka sjellë pasoja të rënda, dënohet me
burgim nga gjashtë muaj deri në pesë vjet.
Kur falsifikimi bëhet nga personi që ka për detyrë hartimin e tyre, dënohet me burgim nga tre deri në shtatë
vjet.
Neni 191
Falsifikimi i akteve të gjendjes civile
(Ndryshuar me ligjin nr. 9188, datë 12.2.2004; shfuqizuar pjesa që parashikon dënimin me gjobë si dënim kryesor me
vendimin e Gjykatës Kushtetuese nr. 47, datë 26.7.2012,)
Falsifikimi apo përdorimi i akteve të gjendjes civile të falsifikuara dënohet me burgim nga tre muaj deri
në dy vjet.
Kur kjo vepër kryhet në bashkëpunim ose më shumë se një herë apo ka sjellë pasoja të rënda, dënohet
me burgim nga gjashtë muaj deri në katër vjet.
Kur falsifikimi bëhet nga personi që ka për detyrë të lëshojë aktin, dënohet me burgim nga një deri në
pesë vjet.
Neni 192
Prodhimi i mjeteve për falsifikim të dokumenteve
Prodhimi apo mbajtja e mjeteve për të kryer falsifikim të dokumenteve përbën kundërvajtje penale dhe
dënohet me gjobë ose me burgim gjer në dy vjet.
Neni 192/a
Zhdukja dhe vjedhja e dokumenteve
(Shtuar me ligjin nr. 8733, datë 24.1.2001)
Asgjësimi me çdo mënyrë i dokumenteve të arkivit ose të bibliotekës, si dhe zhdukja e vjedhja e
dokumenteve që janë të një rëndësie të veçantë, në kundërshtim me kërkesat e ligjit, dënohen me gjobë ose
me burgim gjer në tre vjet.
Vjedhja e dokumenteve të arkivit ose të bibliotekës, që janë të një rëndësie të veçantë, ose eksportimi i
tyre në kundërshtim me kërkesat e ligjit, dënohen me gjobë ose me burgim gjer në pesë vjet.
Neni 192/b
Hyrja e paautorizuar kompjuterike
(Shtuar me ligjin nr. 8733, datë 24.1.2001; ndryshuar me ligjin nr. 9686, datë 26.2.2007; nr. 10 023, datë 27.11.2008)
Hyrja e paautorizuar apo në tejkalim të autorizimit për të hyrë në një sistem kompjuterik a në një pjesë të
tij, nëpërmjet cenimit të masave të sigurimit, dënohet me gjobë ose me burgim deri në tre vjet.
Kur kjo vepër kryhet në sistemet kompjuterike ushtarake, të sigurisë kombëtare, të rendit publik, të
mbrojtjes civile, të shëndetësisë apo në çdo sistem tjetër kompjuterik, me rëndësi publike, dënohet me burgim
nga tre deri në dhjetë vjet.
58
SEKSIONI IX
VEPRA PENALE NË FUSHËN E FALIMENTIMIT
Neni 193
Falimentimi i provokuar
Çuarja me dashje e personit juridik në gjendjen e falimentimit dënohet me gjobë ose me burgim gjer në
tre vjet.
Neni 194
Fshehja e gjendjes së falimentimit
Hyrja në marrëdhënie ekonomike tregtare me të tretët nga ana e personit juridik, me qëllim të fshehë
gjendjen e falimentimit, dënohet me gjobë ose me burgim gjer në pesë vjet.
Neni 195
Fshehja e pasurisë pas falimentimit
Fshehja e pasurisë pas falimentimit të personit juridik, me qëllim që t’u shmanget pasojave të tij, dënohet
me gjobë ose me burgim gjer në shtatë vjet.
Neni 196
Shkelja e detyrimeve
Shkelja nga ana e personit juridik të detyrimeve që rëndojnë mbi të me rastin e falimentimit, përbën
kundërvajtje penale dhe dënohet me gjobë ose me burgim gjer në dy vjet.
SEKSIONI X
ZHVILLIMI I PALEJUAR I LOJËRAVE TË FATIT
Neni 197
Organizimi ose ushtrimi i veprimtarive të lojërave të fatit
në kundërshtim me ligjin
(Ndryshuar me ligjin nr. 44/2019, datë 18.7.2019)
Organizimi ose ushtrimi i veprimtarive të lojërave të fatit në kundërshtim me ligjin, dënohet me burgim
nga një deri në tre vjet.
Po kjo vepër, nëse në lojë marrin pjesë persona nën moshën 18 vjeç, dënohet me burgim nga dy deri në
pesë vjet.
Kur kjo vepër kryhet nga personi i ngarkuar me funksione shtetërore apo në shërbim publik, që ka lidhje
me veprimtarinë e lojërave të fatit, dënimi me burgim shtohet me një të katërtën e dënimit të dhënë.
Neni 197/a
Paracaktimi i rezultateve në garat sportive
(Shtuar me ligjin nr. 10 023, datë 27.11.2008; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Kryerja e veprimeve ose mosveprimeve për paracaktimin e rezultateve në garat sportive, kombëtare dhe
ndërkombëtare, në kundërshtim me parimet e lojës së ndershme, përbën kundërvajtje penale dhe dënohet me
burgim nga tre muaj deri në dy vjet.
Po kjo vepër, e kryer për qëllime të fitimit pasuror, dënohet me burgim nga dy deri në shtatë vjet.
59
Neni 197/b
Shtrembërimi i konkurrencës në garat sportive
(Shtuar me ligjin nr. 10 023, datë 27.11.2008)
Shtrembërimi i konkurrencës në garat sportive prej pjesëmarrësve, nëpërmjet përdorimit të substancave
të ndaluara, përbën kundërvajtje penale dhe dënohet me gjobë ose me burgim deri në dy vjet.
Neni 198
Vënia në dispozicion e lokaleve për lojëra të palejuara
Vënia në dispozicion e lokaleve për organizimin apo luajtjen e lotarive, lojërave të fatit apo bixhozit, në
kundërshtim me dispozitat ligjore, përbën kundërvajtje penale dhe dënohet me gjobë ose me burgim gjer në
gjashtë muaj.
SEKSIONI XI
VEPRA PENALE QË CENOJNË REGJIMIN JURIDIK
TË TOKËS DHE TË NDËRTIMEVE
(Ndryshuar me ligjin nr. 176/2014, datë 18.12.2014)
Neni 199
Shpërdorimi i tokës
Shpërdorimi i tokës në kundërshtim me destinacionin e saj përbën kundërvajtje penale dhe dënohet me
gjobë ose me burgim gjer në gjashtë muaj.
Neni 199/a
Ndërtimi i paligjshëm
(Shtuar me ligjin nr. 10 023, datë 27.11.2008; ndryshuar me ligjin nr. 176/2014, datë 18.12.2014, shtuar një paragraf
pas paragrafit të parë me ligjin nr. 146/2020, datë 17.12.2020)
Ndërtimi i kryer pa leje, në shkelje të rëndë të lejes ose në kushtet e një lejeje të shfuqizuar në tokën në pronësi
të vet, dënohet me burgim deri në një vit.
Po kjo vepër, e kryer për plotësimin e nevojave për strehim sipas ligjit, dënohet me gjobë ose me burgim deri në
tre muaj.
Po kjo vepër, e kryer në tokën publike ose shtetërore apo në tokën e tjetrit, dënohet me burgim nga një deri në
pesë vjet.
Po kjo vepër, kur ka sjellë pasoja të rënda apo e kryer për qëllime fitimi, dënohet me burgim nga tre deri në tetë
vjet.
Neni 199/b
Projektimi, mbikëqyrja, zbatimi ose kolaudimi i paligjshëm i ndërtimeve
(Shtuar me ligjin nr. 176/2014, datë 18.12.2014 dhe ndryshuar me ligjin nr. 146/2020, datë 17.12.2020)
Projektimi, mbikëqyrja, zbatimi ose kolaudimi i punimeve të ndërtimit në kundërshtim me ligjin,
dokumentet e planifikimit, standardet profesionale në fuqi ose në kundërshtim me lejen e zhvillimit
ose të ndërtimit nga persona ndaj të cilëve janë marrë më parë masa administrative për këto shkelje,
dënohet me burgim nga një deri në pesë vjet.
Nxitja me ose pa shpërblim, ose detyrimi i projektuesit, mbikëqyrësit, zbatuesit ose kolauduesit të
punimeve të ndërtimit për të shkelur rregullat që garantojnë kryerjen e ndërtimeve në përputhje me
ligjin, dokumentet e planifikimit, standardet profesionale në fuqi ose në kundërshtim me lejen e
60
zhvillimit ose të ndërtimit, sipas paragrafit të parë të këtij neni, nëse nuk përbën vepër tjetër penale,
dënohet me burgim nga një deri në pesë vjet.
Kur nga vepra penale kanë ardhur pasoja të rënda materiale, dënohet me burgim nga pesë deri në
dhjetë vjet.
Kur janë shkaktuar pasoja të rënda për jetën dhe shëndetin e njerëzve, dënohet me burgim nga
pesë deri në pesëmbëdhjetë vjet.
Neni 200
Pushtimi i tokës
Pushtimi i tokës përbën kundërvajtje penale dhe dënohet me gjobë ose me burgim gjer në dy vjet.
KREU IV
VEPRA PENALE KUNDËR MJEDISIT
Neni 201
Ndotja e ajrit, e ujërave dhe e tokës
(Ndryshuar me ligjin nr. 44/2019, datë 18.7.2019)
Ndotja e ajrit, ndotja e ujërave sipërfaqësore dhe nëntokësore, ndotja në sipërfaqe apo në thellësi e tokës,
dëmtimi i rëndë i kafshëve ose i bimëve, nëpërmjet shkarkimit, emetimit ose futjes së rrezatimit jonizues ose
të një sasie materialesh në ajër, tokë apo ujë, tej kufirit të normave të lejuara me ligj, dënohen me burgim deri
në tre vjet.
Po kjo vepër, kur është kryer në zona të mbrojtura posaçërisht me ligj, si zona me vlera mjedisore,
kulturore, artistike, historike, arkitektonike apo arkeologjike, ose kur ka shkaktuar ose ka mundësi të shkaktojë
dëmtim të rëndë të ekosistemit, biodiversitetit, të florës ose faunës, dënohet me burgim nga një deri në pesë
vjet.
Kur vepra penale e parashikuar në paragrafin e parë të këtij neni ka shkaktuar ose ka mundësi të shkaktojë
plagosjen e lehtë të një ose disa personave, dënohet me burgim nga një deri në shtatë vjet.
Kur kjo vepër ka shkaktuar ose ka mundësi të shkaktojë plagosjen e rëndë të një ose disa personave,
dënohet me burgim nga dy deri në dhjetë vjet.
Po kjo vepër, kur ka shkaktuar ose ka mundësi të shkaktojë vdekjen e një ose disa personave, dënohet
me burgim nga pesë deri në pesëmbëdhjetë vjet.
Neni 201/a
Menaxhimi i mbetjeve
(Shtuar me ligjin nr. 44/2019, datë 18.7.2019)
Grumbullimi, transportimi, rikuperimi ose asgjësimi i mbetjeve, përfshirë mbikëqyrjen e këtyre veprimeve,
kujdesin e venddepozitimeve, si dhe veprimet e ndërmarra në shkelje të kërkesave të legjislacionit në fuqi për
menaxhimin e mbetjeve, kur shkakton ose ka mundësi të shkaktojë dëme të rënda në cilësinë e ajrit, cilësinë e
tokës ose cilësinë e ujit, në kafshë ose në bimë, dënohet me gjobë ose me burgim deri në pesë vjet.
Po kjo vepër, kur shkakton ose ka mundësi të shkaktojë dëmtim të rëndë në shëndetin e njerëzve, dënohet
me burgim nga dy deri në dhjetë vjet.
Ku nga vepra ka ardhur ose ka mundësi të vijë si pasojë vdekja e personit, dënohet me burgim nga pesë
deri në pesëmbëdhjetë vjet.
Kur kjo vepër kryhet nga pakujdesia, dënohet me gjobë ose me burgim deri në dy vjet.
Neni 201/b
Transportimi i mbetjeve
61
(Shtuar me ligjin nr. 44/2019, datë 18.7.2019)
Transportimi i mbetjeve që hyjnë, dalin apo tranzitohen nga territori i Shqipërisë, në sasi jo të
papërfillshme, i kryer në një transportim të vetëm ose në disa transportime në dukje të lidhura me njëri-tjetrin,
në shkelje të kërkesave të legjislacionit në fuqi për menaxhimin e mbetjeve ose të lejeve dhe autorizimeve të
lëshuara nga organet kompetente, dënohet me gjobë ose burgim deri në pesë vjet.
Neni 201/c
Aktivitetet e rrezikshme
(Shtuar me ligjin nr. 44/2019, datë 18.7.2019)
Funksionimi i një impianti ku zhvillohet aktivitet i rrezikshëm ose ku ruhen apo përdoren substanca apo
preparate të rrezikshme, në shkelje të kërkesave të legjislacionit përkatës ose të lejeve dhe autorizimeve të
lëshuara nga organet kompetente, të cilat shkaktojnë ose ka mundësi të shkaktojnë dëme të rënda jashtë
impiantit në cilësinë e ajrit, cilësinë e tokës ose cilësinë e ujit, në kafshë apo në bimë, dënohet me burgim nga
dy deri në tetë vjet.
Po kjo vepër, kur shkakton ose ka mundësi të shkaktojë dëmtim të rëndë në shëndetin e njerëzve, dënohet
me burgim nga dy deri në dhjetë vjet.
Kur nga vepra ka ardhur ose ka mundësi të vijë vdekja e personit, dënohet me burgim nga pesë deri në
pesëmbëdhjetë vjet.
Kur kjo vepër kryhet nga pakujdesia, dënohet me gjobë ose me burgim deri në pesë vjet.
Neni 201/ç
Materialet bërthamore dhe substancat radioaktive të rrezikshme
(Shtuar me ligjin nr. 44/2019, datë 18.7.2019)
Prodhimi, përpunimi, trajtimi, përdorimi, ruajtja, magazinimi, transportimi, importimi, eksportimi ose
asgjësimi i materialeve bërthamore ose substancave të tjera radioaktive të rrezikshme, në shkelje të kërkesave
të legjislacionit përkatës ose të lejeve dhe autorizimeve të lëshuara nga organet kompetente, kur shkakton ose
ka mundësi të shkaktojë dëm të rëndë në cilësinë e ajrit, cilësinë e tokës ose cilësinë e ujit, apo në kafshë ose
në bimë, dënohet me gjobë ose me burgim deri në pesë vjet.
Po kjo vepër kur shkakton ose ka mundësi të shkaktojë dëmtim të rëndë në shëndetin e njerëzve, dënohet
me burgim nga dy deri në dhjetë vjet.
Kur nga vepra ka ardhur ose ka mundësi të vijë si pasojë vdekja e personit, dënohet me burgim nga
pesëmbëdhjetë vjet deri në njëzet vjet.
Kur kjo vepër kryhet nga pakujdesia, dënohet me gjobë ose me burgim deri në katër vjet.
Neni 202
Dëmtimi i specieve të mbrojtura të florës dhe faunës së egër
(Ndryshuar me ligjin nr. 44/2019, datë 18.7.2019)
Vrasja, shkatërrimi, zotërimi, marrja e ekzemplarëve të specieve të mbrojtura të florës dhe faunës së egër
ose pjesëve apo nënprodukteve të tyre, duke shkelur kërkesat e legjislacionit në fuqi për mbrojtjen e faunës së
egër dhe për zonat e mbrojtura apo të lejeve dhe autorizimeve të lëshuara nga organet kompetente, me
përjashtim të rasteve kur një gjë e tillë ka ndodhur mbi një sasi të papërfillshme të këtyre ekzemplarëve dhe ka
ndikim të papërfillshëm mbi statusin e ruajtjes së specieve, dënohet me gjobë ose me burgim deri në shtatë
vjet.
Neni 202/a
Tregtimi i specieve të mbrojtura të florës dhe faunës së egër
(Shtuar me ligjin nr. 44/2019, datë 18.7.2019)
62
Tregtimi i ekzemplarëve të specieve të mbrojtura të florës dhe faunës së egër ose pjesëve apo
nënprodukteve të tyre, duke shkelur kërkesat e legjislacionit në fuqi për mbrojtjen e faunës së egër dhe për
zonat e mbrojtura apo të lejeve dhe autorizimeve të lëshuara nga organet kompetente, me përjashtim të
rasteve kur një gjë e tillë ka ndodhur mbi një sasi të papërfillshme të këtyre ekzemplarëve dhe ka ndikim të
papërfillshëm mbi statusin e ruajtjes së specieve, dënohet me gjobë ose me burgim deri në tre vjet.
Neni 202/b
Dëmtimi i habitateve në zonat e mbrojtura mjedisore
(Shtuar me ligjin nr. 44/2019, datë 18.7.2019)
Veprimet që shkelin kërkesat e legjislacionit në fuqi për zonat e mbrojtura apo të lejeve dhe autorizimeve
të lëshuara nga organet kompetente dhe që shkaktojnë përkeqësim të rëndë të një habitati, që ndodhet brenda
një zone të mbrojtur mjedisore, dënohen me gjobë ose me burgim deri në pesë vjet.
Neni 203
Substancat ozonholluese
(Ndryshuar me ligjin nr. 44/2019, datë 18.7.2019)
Prodhimi, importimi, eksportimi, nxjerrja në treg ose përdorimi i substancave ozonholluese, duke
shkelur kërkesat e legjislacionit përkatës apo të lejeve dhe autorizimeve të lëshuara nga organet kompetente,
dënohet me burgim nga një deri në shtatë vjet.
Neni 204
Peshkimi i ndaluar
Peshkimi në kohë, me mjete, vende dhe mënyra të ndaluara përbën kundërvajtje penale dhe dënohet me
gjobë ose me burgim gjer në tre muaj.
Peshkimi i kryer me mjete të rrezikut të përbashkët si eksploziv, lëndë helmuese etj,. përbën kundërvajtje
penale dhe dënohet me gjobë ose me burgim gjer në dy vjet.
Neni 205
Prerja e paligjshme e pyjeve
Prerja apo dëmtimi i pyjeve pa leje apo në kohë dhe vende të ndaluara, kur vepra nuk përbën
kundërvajtje administrative, përbën kundërvajtje penale dhe dënohet me gjobë ose me burgim gjer në një vit.
Neni 206
Prerja e drurëve dekorativë dhe frutorë
Prerja e drurëve dekorativë dhe dëmtimi i lulishteve dhe parqeve nëpër qytete përbëjnë kundërvajtje
penale dhe dënohen me gjobë.
Prerja e drurëve në pemëtore, ullishta e vreshta, pasi është refuzuar më parë leja e prerjes nga organet
kompetente, përbën kundërvajtje penale e dënohet me burgim gjer në tre muaj.
Neni 206/a
Shkatërrimi me zjarr i pyjeve dhe i mjedisit pyjor
(Shtuar me ligjin nr. 10 023, datë 27.11.2008; ndryshuar fjalët në paragrafin e parë, të dytë dhe të tretë me ligjin nr. 144, datë
2.5.2013)
63
Shkatërrimi apo dëmtimi me dashje, me pasoja të rënda materiale, i fondit pyjor, i fidanishtes pyjore, i
grumbullit pyjor ose i çdo njësie të ngjashme me to, me zjarr, dënohet me burgim nga pesë deri në tetë vjet.
Po kjo vepër, e kryer me qëllim ndryshimin e kategorisë dhe destinacionit të tokës, dënohet me burgim
nga pesë deri në pesëmbëdhjetë vjet.
Po kjo vepër, kur ka shkaktuar pasoja të rënda për pronën, shëndetin ose jetën e njerëzve apo shkakton
dëme të rënda dhe të zgjatura në kohë ndaj mjedisit apo zonave të mbrojtura, dënohet me burgim nga dhjetë
deri në njëzet vjet.
Neni 206/b
Shkatërrimi nga pakujdesia me zjarr i pyjeve dhe i mjedisit pyjor
(Shtuar me ligjin nr. 10 023, datë 27.11.2008; ndryshuar fjalët në paragrafin e parë dhe të dytë me ligjin nr. 144, datë
2.5.2013)
Shkatërrimi apo dëmtimi nga pakujdesia, me pasoja të rënda materiale, i fondit pyjor, i fidanishtes
pyjore, i grumbullit pyjor ose i çdo njësie të ngjashme me to, me zjarr, dënohet me burgim nga dy deri në pesë
vjet.
Po kjo vepër, kur ka shkaktuar pasoja të rënda për pronën, shëndetin ose jetën e njerëzve apo shkakton
dëme të rënda dhe të zgjatura në kohë ndaj mjedisit apo zonave të mbrojtura, dënohet me burgim nga tre deri
në tetë vjet.
Neni 207
Shkelja e karantinës së bimëve dhe kafshëve
Shkelja e rregullave për karantinën e bimëve apo të kafshëve, kur ka sjellë pasoja të rënda materiale ose
që rrezikojnë jetën e shëndetin e njerëzve, përbën kundërvajtje penale dhe dënohet me gjobë.
Neni 207/a
Braktisja e kafshës të shoqërimit
(Shtuar me ligjin nr. 44/2019, datë 18.7.2019)
Kur nga braktisja e kafshës së shoqërimit ose nga mosvendosja e maskës mbrojtëse kafshës së shoqërimit,
në ambiente publike ose në mjedise të hapura për publikun, kanë ardhur pasoja në dëm të shëndetit të një
personi, dënohet me gjobë ose burgim deri në gjashtë muaj.
Kur nga vepra penale ka ardhur plagosja e rëndë e një personi, dënohet me burgim nga një deri në pesë
vjet.
Kur nga vepra penale ka ardhur vdekja e një personi, dënohet me burgim nga tre deri në dhjetë vjet.
Neni 207/b
Vrasja me dashje e kafshës së shoqërimit
(Shtuar me ligjin nr. 44/2019, datë 18.7.2019)
Vrasja me dashje e kafshës së shoqërimit dënohet me gjobë ose me burgim deri në gjashtë muaj.
Neni 207/c
Keqtrajtimi i kafshës
(Shtuar me ligjin nr. 44/2019, datë 18.7.2019)
Keqtrajtimi ose torturimi i një kafshe, duke i shkaktuar dëmtime të përhershme shëndetësore, dënohet me
gjobë ose me burgim deri në tre muaj.
64
Kur vepra ka sjellë si pasojë vdekjen e kafshës, dënohet me burgim deri në gjashtë muaj.
Neni 207/ç
Ndeshjet ndërmjet kafshëve
(Shtuar me ligjin nr. 44/2019, datë 18.7.2019)
Promovimi, organizimi ose drejtimi i ndeshjeve ndërmjet kafshëve që shkaktojnë vuajtjen ose
torturimin e kafshëve, dënohet me gjobë ose me burgim deri në tre muaj.
Dhënia e kafshëve për ndeshje, rritja ose trajnimi i kafshëve me qëllim përdorimin apo shitjen për
ndeshje, dënohet me gjobë ose me burgim deri në gjashtë muaj.
Vënia e basteve në ndeshje të zhvilluara midis kafshëve, dënohet me gjobë ose me burgim deri në dy
muaj.
Kur vepra ka sjellë si pasojë vdekjen e kafshës, dënohet me burgim deri në gjashtë muaj.
KREU V
KRIME KUNDËR PAVARËSISË DHE RENDIT KUSHTETUES
SEKSIONI I
KRIME KUNDËR PAVARËSISË DHE INTEGRITETIT
Neni 208
Dorëzimi i territorit
(Hequr fjalët “a me vdekje” me ligjin nr. 8733, datë 24.1.2001)
Dorëzimi plotësisht apo pjesërisht i territorit një shteti apo fuqie të huaj, me qëllim për të cenuar
pavarësinë dhe integritetin e vendit, dënohet me burgim jo më pak se pesëmbëdhjetë vjet ose me burgim të
përjetshëm.
Neni 209
Dorëzimi i forcave të armatosura
(Ndryshuar me ligjin nr. 8733, datë 24.1.2001)
Dorëzimi plotësisht apo pjesërisht i forcave të armatosura apo materialeve mbrojtëse ose furnizimi me
armë e municion i një shteti apo fuqie të huaj, me qëllim për të cenuar pavarësinë dhe integritetin e vendit,
dënohet me burgim jo më pak se pesëmbëdhjetë vjet ose me burgim të përjetshëm.
Neni 210
Marrëveshja për dorëzim territori
Marrëveshja e bërë me fuqi apo shtete të huaja për dorëzim pjesërisht ose tërësisht të territorit apo të
forcave të armatosura e materialeve mbrojtëse, me qëllim për të cenuar integritetin e vendit, dënohet me
burgim nga pesë gjer në dhjetë vjet.
Neni 211
Provokimi i luftës
Kryerja e veprimeve që synojnë të provokojnë luftë apo të vënë Republikën e Shqipërisë përpara
rrezikut të ndërhyrjes nga fuqi të huaja, dënohet me burgim jo më pak se pesëmbëdhjetë vjet.
Neni 212
65
Marrëveshja për ndërhyrje të armatosur
Marrëveshja e bërë me fuqi apo shtete të huaja për të shkaktuar ndërhyrje të armatosur kundër territorit
të Republikës së Shqipërisë, dënohet me burgim nga dhjetë gjer në pesëmbëdhjetë vjet.
Neni 213
Dhënia e informatave sekrete
Dhënia e informatave sekrete me karakter ushtarak apo të çdo lloji tjetër një fuqie të huaj për të cenuar
pavarësinë e vendit, dënohet me burgim nga dhjetë gjer në njëzet vjet.
Neni 214
Sigurimi i informatave
Sigurimi i informatave sekrete me karakter ushtarak apo të çdo lloji tjetër, me qëllim që t’i jepen një fuqie
të huaj, për të cenuar pavarësinë e vendit, dënohet me burgim nga tre gjer në dhjetë vjet.
Neni 215
Dëmtimi i objekteve mbrojtëse
Shkatërrimi apo dëmtimi i mjeteve, pajisjeve, aparaturave, armatimit, teknikës luftarake apo objekteve
mbrojtëse ushtarake, me qëllim uljen e aftësisë mbrojtëse të vendit, dënohet me burgim nga pesë gjer në
pesëmbëdhjetë vjet.
Neni 216
Sigurimi i mjeteve për shkatërrimin e teknikës luftarake
Prodhimi apo mbajtja e mjeteve për të shkatërruar ose dëmtuar pajisjet, aparaturat, armatimin, mjetet e
teknikës luftarake apo objektet mbrojtëse ushtarake, me qëllim uljen e aftësisë mbrojtëse të vendit, dënohet
me burgim gjer në dhjetë vjet.
Neni 217
Marrja e shpërblimeve
Marrja apo marrëveshja për të marrë shpërblim apo përfitime të tjera materiale, për të kryer në favor të
shteteve apo fuqive të huaja një nga krimet e parashikuara në këtë seksion, dënohet me burgim nga pesë gjer
në dhjetë vjet.
Neni 218
Vënia në shërbim të shteteve të huaja
Vënia në shërbim të një shteti apo një fuqie të huaj të çdo shtetasi shqiptar, me qëllim kryerjen e veprave
kundër pavarësisë dhe integritetit të Republikës së Shqipërisë, dënohet me burgim nga tre gjer në dhjetë vjet.
SEKSIONI II
KRIME KUNDËR RENDIT KUSHTETUES
Neni 219
Atentati
(Hequr fjalët “a me vdekje” me ligjin nr. 8733, datë 24.1.2001)
66
Kryerja e vrasjeve, rrëmbimeve, torturave apo akteve të tjera të dhunës kundër përfaqësuesve më të lartë
të shtetit, me qëllim për të përmbysur rendin kushtetues, dënohet me burgim jo më pak se pesëmbëdhjetë vjet
ose me burgim të përjetshëm.
Neni 220
Komploti
Marrja e vendimeve dhe krijimi i kushteve materiale nga një grup njerëzish për të kryer atentat dënohet
me burgim nga pesë gjer në pesëmbëdhjetë vjet.
Neni 221
Kryengritja
(Hequr fjalë në paragrafin e dytë me ligjin nr. 8733, datë 24.1.2001)
Pjesëmarrja në veprime masive të dhunshme, si vendosje pengesash apo barrikadash për të ndalur forcat
e rendit, rezistenca me armë apo çarmatosja e tyre, pushtimi me forcë i ndërtesave, kryerja e plaçkitjeve,
grumbullimi apo vënia në dispozicion e armëve, municioneve dhe njerëzve, krijimi i lehtësirave në favor të
kryengritësve, të bëra për të përmbysur rendin kushtetues, dënohen më burgim nga pesëmbëdhjetë gjer në
njëzet e pesë vjet.
Marrja pjesë si udhëheqës apo organizator në veprimet e mësipërme dënohet me burgim të përjetshëm.
Neni 222
Thirrjet për armatosje ose marrja pa të drejtë e komandës
Thirrjet për armatosje kundër rendit kushtetues, krijimi apo organizimi i forcave të armatosura në
kundërshtim me ligjin, marrja pa të drejtë e komandës së forcave të armatosura për të kryer veprime luftarake,
me qëllim për t’iu kundërvënë rendit kushtetues, dënohen me burgim nga pesë gjer në dhjetë vjet.
Neni 223
Thirrjet publike për veprime të dhunshme
Thirrjet e bëra publikisht për të kryer vepra të dhunshme kundër rendit kushtetues, dënohen me gjobë
ose me burgim gjer në tre vjet.
Neni 224
Krijimi i partive dhe shoqatave antikushtetuese
Krijimi apo pjesëmarrja në parti, organizata apo shoqata që synojnë përmbysjen me dhunë të rendit
kushtetues, dënohet me gjobë ose me burgim gjer në tre vjet.
Rikrijimi i një partie, organizate ose shoqate të shpërndarë si antikushtetuese apo vazhdimi i veprimtarisë
në mënyrë të fshehtë ose të hapur, dënohet me burgim nga një gjer në pesë vjet.
Neni 225
Shpërndarja e shkrimeve antikushtetuese
Shpërndarja e shkrimeve apo përdorimi i simboleve që i përkasin një partie, organizate apo shoqate
antikushtetuese ose që është e shpërndarë si e tillë, dënohet me gjobë ose me burgim gjer në tre vjet.
Shpërndarja apo futja e materialeve, shkrimeve apo simboleve nga jashtë në Republikën e Shqipërisë, të
cilat synojnë përmbysjen e rendit kushtetues a cenimin e tërësisë tokësore të vendit, dënohet me gjobë ose me
burgim gjer në tre vjet.
KREU VI
67
KRIME QË CENOJNË MARRËDHËNIET ME SHTETET E TJERA
Neni 226
Veprat e dhunshme ndaj personave të mbrojtur ndërkombëtarisht
(Ndryshuar me ligjin nr. 23/2012, datë 1.3.2012)
Kryerja e veprave të dhunshme ndaj personave të mbrojtur ndërkombëtarisht, dënohet me burgim gjer
në dhjetë vjet.
Neni 227
Fyerja ndaj përfaqësuesve të shteteve të huaja
(Shfuqizuar me ligjin nr. 23/2012, datë 1.3.2012)
Neni 228
Veprimet e dhunshme ndaj vendeve të punës së personave të mbrojtur ndërkombëtarisht
(Ndryshuar me ligjin nr. 23/2012, datë 1.3.2012)
Kryerja e veprimeve të dhunshme ndaj vendeve të punës, banimit, mjeteve të transportit të personave të
mbrojtur ndërkombëtarisht, përbën kundërvajtje penale dhe dënohet me gjobë ose me burgim gjer në një vit.
Kur nga vepra kanë ardhur pasoja të rënda materiale apo janë sjellë ndërlikime në marrëdhëniet
dypalëshe, dënohet me burgim gjer në dhjetë vjet.
Neni 229
Veprimet fyese ndaj himnit e flamurit
(Shfuqizuar me ligjin nr. 23/2012, datë 1.3.2012)
KREU VII
VEPRA ME QËLLIME TERRORISTE
(Ndryshuar titulli me ligjin nr. 9686, datë 26.2.2007)
Neni 230
Vepra me qëllime terroriste
(Hequr fjalë me ligjin 8733, datë 24.1.2001, ndryshuar me ligjin nr. 9686, datë 26.2.2007; ndryshuar me ligjin nr.
23/2012, datë 1.3.2012)
Kryerja e veprave të mëposhtme, me qëllim përhapjen e panikut në popullatë ose për të detyruar organe
shtetërore, shqiptare ose të huaja, të kryejnë ose të mos kryejnë një akt të caktuar, ose për të shkatërruar apo
destabilizuar, në mënyrë serioze, struktura thelbësore politike, kushtetuese, ekonomike ose sociale të shtetit
shqiptar, të një shteti tjetër, institucioni apo organizate ndërkombëtare, dënohet me burgim jo më pak se
pesëmbëdhjetë vjet ose me burgim të përjetshëm.
Veprat me qëllime terroriste përfshijnë:
a) veprat kundër personit, të cilat mund të shkaktojnë vdekjen ose plagosjen e rëndë;
b) rrëmbimin e avionëve, të anijeve, të mjeteve të tjera të transportit apo të platformave fikse ose
ushtrimin e paligjshëm të kontrollit mbi to, me dhunë ose nëpërmjet kanosjes për përdorimin e dhunës apo
me anë të çdo forme tjetër kanosjeje;
c) kryerjen e akteve të dhunës kundër një personi në bordin e një avioni në fluturim, në bordin e një
anijeje ose në bordin e një platforme fikse, kur këto akte mund të rrezikojnë sigurinë e avionit, të mjetit të
lundrimit ose të platformës fikse;
68
ç) shkatërrimin e një avioni në funksionim, të një anijeje apo të një platforme fikse ose shkaktimin e
dëmeve të tilla avionit, anijes a ngarkesës së saj ose platformës fikse, që e bëjnë të pamundur ose rrezikojnë a
mund të rrezikojnë sigurinë e fluturimit, të lundrimit ose të platformës fikse;
d) vendosjen, me çdo mjet, në një avion në shërbim, në një anije ose në një platformë fikse, të një
pajisjeje a substance që mund të shkatërrojë avionin, anijen a platformën fikse ose që mund t’i shkaktojë dëme
avionit, anijes a ngarkesës së saj ose platformës fikse dhe që rrezikon a mund të rrezikojë sigurinë e fluturimit,
lundrimit të anijes ose të platformës fikse;
dh) shkatërrimin ose dëmtimin e pajisjeve të fluturimit apo të pajisjeve të lundrimit detar ose ndërhyrjen
në funksionimin e tyre, kur nga një akt i tillë mund të rrezikohet siguria e avionit apo e anijes;
e) përhapjen e informacioneve që dihet se janë të pavërteta, duke rrezikuar sigurinë e një avioni në
fluturim apo të anijes në lundrim;
ë) vrasjen ose rrëmbimin e një personi të mbrojtur ndërkombëtarisht, sipas nenit 9 të këtij Kodi, ose çdo
sulm tjetër ndaj tij ose lirisë së tij;
f) sulmin e dhunshëm ndaj zyrës, banesës private ose mjetit të transportit të personit të mbrojtur
ndërkombëtarisht, sipas nenit 9 të këtij Kodi, kur prej këtij sulmi rrezikohet personi ose liria e tij;
g) pengmarrjen ose rrëmbimin e personit dhe kanosjen për të vrarë, për të plagosur ose për të vazhduar
mbajtjen e tij peng;
gj) marrjen në dorëzim, posedimin, përdorimin, transferimin, tjetërsimin, disponimin ose përhapjen e
materialit bërthamor, me dashje dhe pa qenë i autorizuar ligjërisht, kur i shkaktohet ose mund t’i shkaktohet
vdekja ose dëmtime të rënda çdo personi ose të dëmtohet rëndë prona;
h) vjedhjen, përvetësimin ose përfitimin nëpërmjet mashtrimit të materialeve bërthamore;
i) kërkimin e materialeve bërthamore, duke përdorur shtrëngimin, dhunën ose çdo formë tjetër
kanosjeje;
j) prodhimin, mbajtjen, blerjen, transportin apo tregtimin e lëndëve plasëse, të armëve të zjarrit,
biologjike, kimike apo bërthamore, si dhe kërkimin shkencor për prodhimin e armëve të shkatërrimit në masë;
k) kryerjen e akteve të dhunës, duke përdorur çdo pajisje, substancë ose armë, kundër një personi në një
aeroport të aviacionit civil ndërkombëtar, kur këto akte shkaktojnë ose mund të shkaktojnë dëmtime të rënda ose
vdekjen e personave;
l) shkatërrimin ose dëmtimin e rëndë të mjediseve apo të pajisjeve në një aeroport të aviacionit civil
ndërkombëtar ose në një avion të vendosur në këtë aeroport që nuk është në fluturim ose ndërprerjen e
shërbimeve të aeroportit, duke përdorur çdo pajisje ose armë, kur nga ky akt rrezikohet a mund të rrezikohet
siguria e aeroportit;
ll) përhapjen, vendosjen, shkarkimin ose shpërthimin e lëndëve plasëse ose të pajisjeve të tjera vdekjeprurëse, në
mjedise publike, në zyrat e një shteti ose qeverie, sistemin e transportit publik ose në infrastrukturën publike, si dhe
shpërndarjen në mjedis të substancave të rrezikshme, shkaktimin e zjarreve, të përmbytjeve, shpërthimeve, me
qëllim shkaktimin e vdekjes ose dëmtimeve të rënda trupore ose me qëllim shkaktimin e shkatërrimeve masive të
vendeve, mjediseve ose sistemeve të lartpërmendura, kur ky shkatërrim sjell a mund të sjellë humbje të mëdha
ekonomike;
m) shkatërrimin e rëndë dhe në përmasa të mëdha të pronës publike, të infrastrukturës publike, të sistemit të
transportit, të sistemit të informacionit e të pronës private, duke rrezikuar jetën e personave;
n) shkaktimin e ndërprerjes së furnizimit me ujë, energji elektrike ose çdo burim tjetër të rëndësishëm;
apo çdo vepër tjetër që synon të shkaktojë vdekjen ose plagosjen e rëndë të civilëve ose të çdo personi tjetër që nuk
merr pjesë aktive në veprimet luftarake në një situatë konflikti të armatosur, e kryer për qëllimet e përcaktuara në
paragrafin e parë të këtij neni.
Veprimet që shkaktojnë ndërprerjen e një shërbimi të rëndësishëm, një sistemi, një veprimtarie publike ose
private, si rezultat i protestës, i mosbindjes civile, ose i grevës, nuk do të konsiderohen vepra me qëllime terroriste
në kuptimin e këtij neni.
Neni 230/a
Financimi i terrorizmit
69
(Shtuar me ligjin nr. 9086, datë 19.6.2003; ndryshuar me ligjin nr. 23/2012, datë 1.3.2012; shfuqizuar pjesa që parashikon
edhe dënimin me gjobë, si dënim kryesor, krahas dënimit me burgim, me ligjin nr. 144, datë 2.5.2013)
Dhënia ose grumbullimi i fondeve, me çdo mjet, në mënyrë të drejtpërdrejtë ose të tërthortë, me qëllimin që ato
të përdoren ose duke ditur se ato do të përdoren, plotësisht ose pjesërisht:
a) për të kryer vepra me qëllime terroriste;
b) nga një organizatë terroriste;
c) nga një terrorist i vetëm;
dënohet jo më pak se pesëmbëdhjetë vjet burgim ose me burgim të përjetshëm.
Dispozitat e këtij neni zbatohen:
a) për të gjitha fondet, ku përfshihen pasuri të çdo lloji, të trupëzuara ose të patrupëzuara, të luajtshme ose të
paluajtshme, pavarësisht nga mënyra e fitimit të tyre, dhe dokumente ligjore ose instrumente të çdo lloji, edhe në
formë elektronike ose digjitale, që tregojnë të drejta ose interesa mbi pasuri të tilla, përfshirë kreditë bankare, çeqet
e udhëtarëve, çeqet bankare, urdhërpagesat, aksionet, letrat me vlerë, bonot, çeqet e garantuara bankare, letrat e
kreditit, si dhe çdo instrument tjetër financiar, të ngjashëm me to;
b) pavarësisht nëse personi që kryen një nga veprat e parashikuara në paragrafin e parë të këtij neni, ndodhet në
të njëjtin shtet a në një shtet të ndryshëm nga ai, në të cilin ndodhet organizata terroriste a terroristi i vetëm ose nga
shteti në të cilin është kryer a do të kryhet vepra me qëllime terroriste;
c) në rastin e parashikuar nga paragrafi i parë i këtij neni, pavarësisht nëse fondet janë përdorur në fakt për të
kryer veprën ose veprat, për të cilat ishin dhënë ose grumbulluar, apo nëse mund të vendoset një lidhje mes
fondeve dhe një apo më shumë veprave konkrete me qëllime terroriste.
Dijenia dhe qëllimi, sipas paragrafit të parë të këtij neni, nxirren nga rrethana fakti objektive.
Neni 230/b
Fshehja e fondeve dhe e pasurive të tjera, që financojnë terrorizmin
(Shtuar me ligjin nr. 9275, datë 16.9.2004; shfuqizuar pjesa që parashikon edhe dënimin me gjobë, si dënim kryesor, krahas
dënimit me burgim, me ligjin nr. 144, datë 2.5.2013)
Transferimi, konvertimi, fshehja, lëvizja ose tjetërsimi i fondeve dhe i pasurive të tjera, ndaj të cilave
zbatohen masat kundër financimit të terrorizmit, për të shmangur zbulimin dhe vendndodhjen e tyre,
dënohen me burgim nga katër deri në dymbëdhjetë vjet.
Kur kjo vepër kryhet gjatë ushtrimit të një veprimtarie profesionale, në bashkëpunim ose më shumë se
një herë, dënohet me burgim nga shtatë deri në pesëmbëdhjetë vjet, ndërsa kur kryerja e kësaj vepre ka sjellë
pasoja të rënda, dënohet me burgim jo më pak se pesëmbëdhjetë vjet.
Neni 230/c
Dhënia e informacioneve nga persona që ushtrojnë funksione publike ose në ushtrim të detyrës a
profesionit
(Shtuar me ligjin nr. 9275, datë 16.9.2004; shfuqizuar pjesa që parashikon edhe dënimin me gjobë, si dënim kryesor, krahas
dënimit me burgim, me ligjin nr. 144, datë 2.5.2013)
Vënia në dijeni e personave të shpallur ose e personave të tjerë për të dhënat për verifikimin ose
hetimin e fondeve dhe pasurive të tjera, ndaj të cilave zbatohen masa kundër financimit të terrorizmit, nga
persona që ushtrojnë funksione publike ose që janë në ushtrim të detyrës a profesionit, dënohet me burgim
nga pesë deri në dhjetë vjet.
Neni 230/ç
Kryerja e shërbimeve dhe veprimeve me persona të shpallur
(Shtuar me ligjin nr. 9275, datë 16.9.2004; shfuqizuar pjesa që parashikon edhe dënimin me gjobë, si dënim kryesor, krahas
dënimit me burgim, me ligjin nr. 144, datë 2.5.2013)
70
Dhënia e fondeve dhe pasurive të tjera, kryerja e shërbimeve financiare, si dhe e transaksioneve të tjera
me persona të shpallur, ndaj të cilëve zbatohen masa kundër financimit të terrorizmit, dënohen me burgim
nga katër deri në dhjetë vjet.
Neni 230/d
Grumbullimi i fondeve për financimin e terrorizmit
(Shtuar me ligjin nr. 9686, datë 26.2.2007; shfuqizuar me ligjin nr. 23/2012, datë 1.3.2012)
Neni 231
Rekrutimi i personave për kryerjen e veprave me qëllime terroriste ose të financimit të terrorizmit
(Ndryshuar me ligjin nr. 9686, datë 26.2.2007)
Rekrutimi i një ose më shumë personave për kryerjen e veprave me qëllime terroriste ose të financimit të
terrorizmit, edhe kur këto vepra drejtohen kundër një shteti tjetër, institucioni apo organizate ndërkombëtare,
nëse nuk përbën vepër tjetër penale, dënohet me burgim jo më pak se dhjetë vjet.
Neni 232
Stërvitja për kryerjen e veprave me qëllime terroriste
(Ndryshuar me ligjin nr. 9686, datë 26.2.2007)
Përgatitja, stërvitja dhe dhënia në çdo formë e udhëzimeve edhe në mënyrë anonime ose në rrugë
elektronike, për prodhimin ose përdorimin e lëndëve eksplozive, armëve të zjarrit dhe municioneve luftarake,
të armëve të tjera dhe lëndëve kimike, bakteriologjike apo bërthamore ose të çdo natyre tjetër, të dëmshme
dhe të rrezikshme për njerëzit dhe pasurinë, si dhe të teknikave e të metodave të tjera për kryerjen e veprave
me qëllime terroriste dhe pjesëmarrja në veprimtari të tilla, edhe kur këto vepra drejtohen kundër një shteti
tjetër, institucioni apo organizate ndërkombëtare, nëse nuk përbën vepër tjetër penale, dënohen me burgim jo
më pak se shtatë vjet.
Neni 232/a
Nxitja, thirrja publike dhe propaganda për kryerjen e veprave me qëllime terroriste
(Shtuar me ligjin nr. 9686, datë 26.2.2007)
Nxitja, thirrja publike, shpërndarja e shkrimeve ose propaganda në forma të tjera, që synon mbështetjen
ose kryerjen e një apo më shumë veprave për qëllime terroriste dhe për financimin e terrorizmit, nëse nuk
përbën vepër tjetër penale, dënohet me burgim nga katër deri në dhjetë vjet.
Neni 232/b
Kanosja për kryerjen e veprave me qëllime terroriste
(Shtuar me ligjin nr. 9686, datë 26.2.2007)
Kanosja serioze për kryerjen e veprave për qëllime terroriste, që i bëhet një autoriteti publik, edhe të një
shteti tjetër, institucioni apo organizate ndërkombëtare, dënohet me burgim nga tetë deri në pesëmbëdhjetë
vjet.
Neni 233
Krijimi i turmave të armatosura
Krijimi i turmave të armatosura për t’iu kundërvënë rendit publik me anë të veprimeve të dhunshme
ndaj jetës, shëndetit, lirisë vetjake të personit, pasurisë, me qëllim ngjalljen e frikës e të pasigurisë në masë,
dënohet me burgim gjer në dhjetë vjet.
71
Neni 234
Prodhimi i armëve luftarake
Prodhimi, mbajtja, transportimi i armëve luftarake, kimike, biologjike, bërthamore, me bazë helmuese
ose eksplozive, me qëllim për të kryer vepra terrori, dënohen me burgim nga pesë gjer në pesëmbëdhjetë vjet.
Neni 234/a
Organizata terroriste
(Shtuar me ligjin nr. 9275, datë 16.9.2004)
Krijimi, organizimi, drejtimi dhe financimi i organizatës terroriste dënohen me burgim jo më pak se
pesëmbëdhjetë vjet.
Pjesëmarrja në organizata terroriste dënohet me burgim nga shtatë deri në pesëmbëdhjetë vjet.
Neni 234/b
Banda e armatosur
(Shtuar me ligjin nr. 9275, datë 16.9.2004)
Krijimi, organizimi, drejtimi dhe financimi i bandës së armatosur dënohen me burgim nga dhjetë deri në
pesëmbëdhjetë vjet.
Pjesëmarrja në bandën e armatosur dënohet me burgim nga pesë deri në dhjetë vjet.
KREU VIII
KRIME KUNDËR AUTORITETIT TË SHTETIT
SEKSIONI I
VEPRA PENALE KUNDËR VEPRIMTARISË SHTETËRORE TË KRYERA NGA SHTETASIT
Neni 235
Kundërshtimi i punonjësit që kryen një detyrë shtetërore ose një shërbim publik
(Ndryshuar paragrafi i dytë me ligjin nr. 8733, datë 24.1.2001)
Kundërshtimi që i bëhet një punonjësi që kryen një detyrë shtetërore apo një shërbim publik, me qëllim
për ta penguar atë për të kryer detyrën apo shërbimin sipas ligjit, përbën kundërvajtje penale dhe dënohet me
gjobë ose me burgim gjer në gjashtë muaj.
Po kjo vepër, kur kryhet në bashkëpunim ose duke ushtruar dhunë fizike ose më shumë se një herë,
dënohet me gjobë ose me burgim gjer në pesë vjet.
Neni 236
Kundërshtimi i punonjësit të policisë së rendit publik
(Ndryshuar paragrafi i dytë me ligjin nr. 8733, datë 24.1.2001; ndryshuar paragrafi i dytë me ligjin nr. 9686, datë
26.2.2007)
Kundërshtimi që i bëhet punonjësit të policisë së rendit publik, me qëllim për ta penguar atë për të kryer
detyrën sipas ligjit, përbën kundërvajtje penale dhe dënohet me gjobë ose me burgim gjer në një vit.
Po kjo vepër, kur kryhet në bashkëpunim ose duke ushtruar dhunë fizike ose më shumë se një herë,
dënohet me gjobë ose me burgim gjer në shtatë vjet.
72
Neni 237
Goditjet për shkak të detyrës
(Ndryshuar me ligjin nr. 44/2019, datë 18.7.2019)
Goditjet ose vepra të tjera dhune ndaj punonjësit që kryen një detyrë shtetërore apo një shërbim publik,
për shkak të veprimtarisë së tij shtetërore apo të shërbimit publik, dënohen me burgim nga një deri në tre vjet.
Kur kjo vepër kryhet ndaj personit të zgjedhur apo funksionarit publik, për shkak të veprimtarisë së tij,
dënohet me burgim nga një deri në pesë vjet.
Kur kjo vepër kryhet ndaj punonjësit të policisë për shkak të veprimtarisë së tij dhe kur cilësitë e personit
janë të dukshme ose të njohura, dënohet me burgim nga një deri në pesë vjet.
Kur kjo vepër kryhet ndaj profesionistit shëndetësor për shkak të veprimtarisë së tij dhe kur cilësitë e
personit janë të dukshme ose të njohura, dënohet me burgim nga një deri në pesë vjet.
Po kjo vepër, kur kryhet në mjediset e institucionit ku personi ushtron detyrën shtetërore, funksionin
publik apo shërbimin publik, dënohet me burgim nga tre deri në pesë vjet.
Neni 238
Kanosja për shkak të detyrës
(Ndryshuar me ligjin nr. 44/2019, datë 18.7.2019)
Kanosja serioze për vrasje apo për plagosje të rëndë, që i bëhet punonjësit që kryen një detyrë shtetërore
apo një shërbim publik, për shkak të veprimtarisë së tij shtetërore ose të shërbimit, dënohet me burgim deri
në dy vjet.
Kur kjo vepër kryhet ndaj personit të zgjedhur apo funksionarit publik për shkak të veprimtarisë së tij,
dënohet me burgim nga një deri në tre vjet.
Kur kjo vepër kryhet ndaj punonjësit të policisë për shkak të veprimtarisë së tij, kur cilësitë e personit janë
të njohura ose të dukshme, dënohet me burgim nga dy deri në katër vjet.
Kur kjo vepër kryhet ndaj profesionistit shëndetësor për shkak të veprimtarisë së tij, kur cilësitë e personit
janë të njohura ose të dukshme, dënohet me burgim nga një deri në tre vjet.
Kur kjo vepër kryhet në mjediset e institucionit ku personi ushtron detyrën shtetërore, funksionin apo
shërbimin publik, dënohet me burgim nga një deri në tre vjet.
Neni 239
Fyerja për shkak të detyrës
(Ndryshuar me ligjin nr. 8733, datë 24.1.2001; shfuqizuar me ligjin nr. 23/2012, datë 1.3.2012)
Neni 240
Shpifja për shkak të detyrës
(Ndryshuar paragrafi i dytë me ligjin nr. 8733, datë 24.1.2001; shfuqizuar me ligjin nr. 23/2012, datë 1.3.2012)
Neni 241
Shpifja ndaj Presidentit të Republikës
(Shfuqizuar me ligjin nr. 23/2012, datë 1.3.2012)
Neni 242
Mosbindja ndaj urdhrit të punonjësit të policisë së rendit publik
Mosbindja ndaj urdhrave të ligjshme të punonjësit të policisë së rendit publik përbën kundërvajtje penale
dhe dënohet me gjobë ose me burgim gjer në tre muaj.
Neni 242/a
73
Moszbatimi i masave të autoriteteve shtetërore gjatë gjendjes së masave të
jashtëzakonshme apo gjatë gjendjes së epidemisë
(Shtuar me ligjin nr. 35/2020, datë 16.4.2020)
Moszbatimi ose kryerja e veprimeve në kundërshtim me aktet ligjore apo nënligjore të nxjerra nga
organet shtetërore, në funksion të gjendjes së epidemisë apo të zbatimit të masave të
jashtëzakonshme, nga personi, ndaj të cilit është dhënë më parë masë administrative, përbën
kundravajtje penale dhe dënohet me gjobë ose me burgim deri në gjashtë muaj.
Po kjo vepër, kur është kryer në ushtrim të aktivitetit tregtar, duke vendosur në rrezik shëndetin e
njerëzve, dënohet me gjobë ose me burgim deri në dy vjet.
Moszbatimi i urdhrit të dhënë nga organet kompetente për karantinim ose izolimin, apo shkelja
e rregullave të karantinës ose të izolimit nga personi mbartës ose jo i sëmundjes infektive, të cilit i
është njoftuar ky detyrim nga autoritetet shtetërore përkatëse, dënohet me burgim nga dy deri në tre
vjet.
Neni 243
Goditjet ndaj pjesëtarëve të familjes së personit që kryen një detyrë shtetërore
Goditjet ose vepra të tjera dhune që i bëhen pjesëtarit të familjes së një personi që kryen një detyrë
shtetërore ose një shërbim publik, për të penguar në kryerjen e detyrës apo të shërbimit ose për shkak të kësaj
veprimtarie, dënohen me gjobë ose me burgim gjer në pesë vjet.
Neni 244
Korrupsioni aktiv i personave që ushtrojnë funksione publike
(Ndryshuar me ligjin nr. 9275, datë 16.9.2004; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013; ndryshuar me ligjin nr. 43/2021, datë 23.3.2021)
Premtimi, propozimi ose dhënia, drejtpërdrejt ose tërthorazi, i çfarëdo përfitimi të parregullt
deri në vlerën 50.000 lekë ose ekuivalencën në monedhë të huaj personit që ushtron funksionin
publik, për vete ose për persona të tjerë për të kryer ose mos kryer një veprim, që lidhet me detyrën
ose funksionin e tij, dënohen me burgim nga gjashtë muaj deri në një vit.
Po kjo vepër, kur përfitimi i parregullt i personit që ushtron funksionin publik, për vete ose për
persona të tjerë, është mbi vlerën 50.000 lekë, ose ekuivalencën në monedhë të huaj, dënohet me
burgim nga një deri në tre vjet.
Neni 244/a
Korrupsioni aktiv i nëpunësve të huaj publikë
(Shtuar me ligjin nr. 23/2012, datë 1.3.2012; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Premtimi, propozimi ose dhënia, drejtpërdrejt a tërthorazi, i çdo lloj përfitimi të parregullt, për vete ose
për persona të tjerë, nëpunësit të huaj publik, nëpunësit të një organizate publike ndërkombëtare, anëtarit të
një asambleje të huaj publike apo anëtarit të një asambleje ndërkombëtare parlamentare, për të kryer ose për
të mos kryer një veprim, që lidhet me detyrën a funksionin e tij, dënohen me burgim, nga gjashtë muaj gjer në
tre vjet.
Neni 245
Korrupsioni aktiv i funksionarëve të lartë shtetërorë ose të zgjedhurve vendorë
74
(Ndryshuar me ligjin nr. 9275, datë 16.9.2004; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Premtimi, propozimi ose dhënia, drejtpërdrejt ose tërthorazi, i çfarëdo përfitimi të parregullt, funksionarëve të
lartë shtetërorë ose të të zgjedhurve vendorë, për vete ose për persona të tjerë për të kryer ose mos kryer një
veprim, që lidhet me detyrën a funksionin e tij, dënohen me burgim nga një deri në pesë vjet.
Neni 245/1
Ushtrimi i ndikimit të paligjshëm ndaj personave që ushtrojnë funksione publike
(Shtuar me ligjin nr. 9275, datë 16.9.2004; ndryshuar me ligjin nr. 23/2012, datë 1.3.2012;
shfuqizuar pjesa që parashikon edhe dënimin me gjobë, si dënim kryesor, krahas dënimit me burgim,
me ligjin nr. 144, datë 2.5.2013; ndryshuar me ligjin nr. 43/2021, datë 23.3.2021)
Premtimi, propozimi ose dhënia, drejtpërdrejt ose tërthorazi, i çfarëdo përfitimi të parregullt deri
në vlerën 50.000 lekë ose ekuivalencën në monedhë të huaj, për vete ose për persona të tjerë,
personit që premton ose siguron se është në gjendje të ushtrojë ndikim të paligjshëm në kryerjen e
detyrës dhe marrjen e vendimeve nga personat që ushtrojnë funksione publike, shqiptarë ose të huaj,
pavarësisht nëse është realizuar ushtrimi i ndikimit ose kanë ardhur apo jo pasojat e dëshiruara,
dënohen me burgim nga gjashtë muaj deri në një vit.
Po kjo vepër, kur përfitimi i parregullt është mbi vlerën 50.000 lekë ose ekuivalencën në monedhë
të huaj, dënohet me burgim nga një deri në tre vjet.
Kërkimi, marrja ose pranimi, drejtpërdrejt ose tërthorazi, i çfarëdo përfitimi të parregullt deri në
vlerën 50.000 lekë ose ekuivalencën në monedhë të huaj, për veten e tij ose për persona të tjerë, duke
premtuar ose siguruar aftësinë për të ushtruar ndikim të paligjshëm në kryerjen e detyrës nga persona
që ushtrojnë funksione publike, shqiptarë ose të huaj, pavarësisht nëse është kryer ushtrimi i
ndikimit ose kanë ardhur apo jo pasojat e dëshiruara, dënohen me burgim nga gjashtë muaj deri në
dy vjet.
Po kjo vepër, kur përfitimi i parregullt është mbi vlerën 50.000 lekë ose ekuivalencën në
monedhë të huaj, dënohet me burgim nga dy deri në katër vjet.
Neni 245/2
Përjashtimi nga vuajtja e dënimit
(Shtuar me ligjin nr. 9275, datë 16.9.2004; shfuqizuar me ligjin nr. 144, datë 2.5.2013)
Neni 246
Përvetësimi i titullit apo i detyrës shtetërore
Përvetësimi i një titulli apo detyre shtetërore i shoqëruar me kryerjen e veprimeve që i takojnë mbajtësit
të titullit apo të detyrës, përbën kundërvajtje penale dhe dënohet me gjobë ose me burgim gjer në dy vjet.
Kur vepra kryhet me qëllim fitimi apo ka prekur lirinë, dinjitetin apo të drejta të tjera themelore të
shtetasit, dënohet me gjobë ose me burgim gjer në pesë vjet.
Neni 246/a
Ushtrimi i profesionit të ekspertit kontabël dhe i shoqërisë audituese pa qenë i regjistruar
(Shtuar me ligjin nr. 23/2012, datë 1.3.2012)
75
Përvetësimi i titullit profesional të ekspertit kontabël, ushtrimi i profesionit të ekspertit kontabël apo
përdorimi i emërtimeve, si shoqëri audituese, pa qenë regjistruar më parë në regjistrin publik të ekspertëve
kontabël, si dhe përdorimi i çfarëdo titulli, që synon të krijojë një ngjashmëri ose një konfuzion me këta tituj
profesionalë apo emërtime, kur është dhënë më parë masë administrative, përbëjnë kundërvajtje penale dhe
dënohen me gjobë ose me burgim gjer në dy vjet.
Neni 247
Mbajtja pa të drejtë e uniformës
Mbajtja pa të drejtë e uniformës, e një dokumenti ose e një shenje dalluese, që tregojnë cilësinë e një
punonjësi që kryen një detyrë shtetërore apo një shërbim publik, shoqëruar me veprime të paligjshme, përbën
kundërvajtje penale dhe dënohet me gjobë ose me burgim gjer në dy vjet.
Kur vepra kryhet me qëllim fitimi ose ka prekur lirinë, dinjitetin apo të drejta të tjera themelore të
shtetasit, dënohet me gjobë ose me burgim gjer në pesë vjet.
SEKSIONI II
VEPRA PENALE KUNDËR VEPRIMTARISË SHTETËRORE TË KRYERA NGA PUNONJËSIT
SHTETËRORË OSE NË SHËRBIM PUBLIK
Neni 248
Shpërdorimi i detyrës
(Ndryshuar me ligjin nr. 8733, datë 24.1.2001; nr. 9275, datë 16.9.2004; nr. 9686, datë 26.2.2007;
shfuqizuar pjesa që parashikon edhe dënimin me gjobë, si dënim kryesor, krahas dënimit me burgim,
me ligjin nr. 144, datë 2.5.2013)
Kryerja ose moskryerja me dashje e veprimeve a e mosveprimeve në kundërshtim me ligjin, që përbën
mospërmbushje të rregullt të detyrës, nga personi që ushtron funksione publike, kur i kanë sjellë atij ose
personave të tjerë përfitime materiale ose jomateriale të padrejta a kanë dëmtuar interesat e ligjshëm të shtetit,
të shtetasve dhe të personave të tjerë juridikë, nëse nuk përbën vepër tjetër penale, dënohet me burgim deri
në shtatë vjet.
Neni 248/a
Dhënia në kundërshtim me ligjin e pensioneve ose e të ardhurave të tjera
nga sigurimet shoqërore
(Shtuar me ligjin nr. 23/2012, datë 1.3.2012; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Dhënia në kundërshtim me ligjin e pensioneve ose e të ardhurave të tjera nga sigurimet shoqërore prej
punonjësit, që ka detyrë t’i japë ato, dënohet me burgim, nga gjashtë muaj gjer në shtatë vjet.
Neni 249
Kryerja e funksionit pas dhënies fund të tij
Vazhdimi i ushtrimit të funksionit shtetëror apo të shërbimit publik nga ana e personit që është vënë në
dijeni të vendimit apo rrethanës që u ka dhënë fund ushtrimit të tyre, përbën kundërvajtje penale dhe dënohet
me gjobë ose me burgim gjer në një vit.
Neni 250
Kryerja e veprimeve arbitrare
76
Kryerja e veprimeve ose dhënia e urdhrave arbitrare, nga ana e punonjësit që kryen një funksion
shtetëror ose një shërbim publik gjatë ushtrimit të detyrës së tij, të cilat prekin lirinë e shtetasve, dënohet me
gjobë ose me burgim gjer në shtatë vjet.
Neni 251
Mosmarrja e masave për të ndërprerë gjendjen e paligjshme
Mosmarrja e masave ose moskërkimi pranë personit kompetent, që të ndërpritet gjendja e paligjshmërisë
si rezultat i një veprimi arbitrar, që ka prekur lirinë e shtetasit, nga ana e personit të ngarkuar me një funksion
shtetëror ose në shërbim publik, që vjen në dijeni të asaj gjendjeje për shkak të funksionit apo shërbimit,
dënohet me gjobë ose me burgim gjer në tre vjet.
Neni 252
Mbajtja në burg pa vendim
Mbajtja në burg, pa vendim të organit kompetent ose tej afatit të caktuar në vendim apo në ligj, prej
personit të ngarkuar me detyrën e administratorit të burgut, përbën kundërvajtje penale dhe dënohet me gjobë
ose me burgim gjer në dy vjet.
Neni 253
Shkelja e barazisë së shtetasve
(Shtuar fjalë me ligjin nr. 144, datë 2.5.2013)
Kryerja për shkak të detyrës e në ushtrim të saj, nga ana e punonjësit me funksion shtetëror apo në
shërbim publik, të dallimeve mbi bazë origjine, seksi, orientimi seksual ose identiteti gjinor, gjendjes
shëndetësore, bindjeve fetare, politike, të veprimtarisë sindikale ose për shkak të përkatësisë në një etni,
komb, racë apo fe të caktuar, që konsiston në krijimin e privilegjeve të padrejta ose në refuzimin e një të
drejte ose përfitimi që buron nga ligji, dënohet me gjobë ose me burgim gjer në pesë vjet.
Neni 254
Shkelja e paprekshmërisë së banesës
Hyrja në banesë, pa pëlqimin e personit që banon në të, prej punonjësit të ngarkuar me një funksion
shtetëror apo në shërbim publik gjatë ushtrimit të detyrës së tij, veç rasteve kur lejohet nga ligji, dënohet me
gjobë ose me burgim gjer në pesë vjet.
Neni 255
Pengimi dhe shkelja e fshehtësisë së korrespondencës
Dhënia e urdhrave ose kryerja e veprimeve për asgjësimin, leximin dhe përhapjen e korrespondencës
postare ose që prish, vështirëson, vë nën kontroll ose përgjon korrespondencën telefonike apo të çdo mjeti
tjetër të komunikimit, nga ana e punonjësit të ngarkuar me funksion shtetëror ose në shërbim publik e në
ushtrim të tyre, veç rasteve kur lejohet nga ligji, dënohet me gjobë ose me burgim gjer në tre vjet.
Neni 256
Shpërdorimi i kontributeve të dhëna nga shteti
Shpërdorimi i kontributeve, subvencioneve ose financimeve të dhëna nga shteti ose institucione
shtetërore, për t’u përdorur në vepra dhe veprimtari me interes publik, dënohet me gjobë ose me burgim gjer
në tre vjet.
77
Neni 257
Përfitimi i paligjshëm i interesave
Mbajtja, ruajtja ose marrja e drejtpërdrejtë ose e tërthortë, nga persona me funksione shtetërore apo
shërbim publik, i një interesi të çfarëdoshëm në një ndërmarrje ose operacion, në të cilat në momentin e
kryerjes së veprimit ka pasur detyrën e mbikëqyrjes, administrimit ose likuidimit, dënohen me gjobë ose me
burgim gjer në katër vjet.
Neni 257/a
Refuzimi për deklarimin, mosdeklarimi, fshehja ose deklarimi i rremë i pasurive, interesave privatë të
personave të zgjedhur dhe nëpunësve publikë ose i çdo personi tjetër që ka detyrimin ligjor për
deklarim
(Shtuar me ligjin nr. 9030, datë 13.3.2003; ndryshuar paragrafi i dytë me ligjin nr. 9686, datë 26.2.2007;
ndryshuar me ligjin nr. 23/2012, datë 1.3.2012; ndryshuar me ligjin nr. 98, datë 31.7.2014)
Refuzimi për deklarimin ose mosdeklarimi i pasurisë, interesave privatë të personave të zgjedhur ose
nëpunësve publikë ose i çdo personi tjetër që ka detyrimin ligjor për deklarim sipas ligjit, kur më parë janë
marrë masa administrative, përbën kundërvajtje penale dhe dënohet me gjobë ose me burgim deri në 6 muaj.
Fshehja ose deklarimi i rremë i pasurive, interesave privatë të personave të zgjedhur dhe nëpunësve publikë
ose i çdo personi tjetër që ka detyrimin ligjor për deklarim, dënohet me gjobë ose me burgim deri në tre vjet.
Neni 258
Shkelja e barazisë së pjesëmarrësve në tendera apo ankande publike
(Ndryshuar me ligjin nr. 23/2012, datë 1.3.2012; ndryshuar me ligjin nr. 43/2021, datë 23.3.2021)
Kryerja nga personi i ngarkuar me funksione shtetërore apo në shërbim publik i veprimeve në
kundërshtim me ligjet që rregullojnë lirinë e pjesëmarrjes dhe barazinë e shtetasve në tendera dhe
ankande publike, për të krijuar avantazhe ose privilegje të padrejta për të tretët, kur tenderi ose
ankandi publik është deri në vlerën 800.000 lekë ose ekuivalencën në monedhë të huaj, dënohet me
burgim deri në një vit.
Po kjo vepër, kur kryhet në tender ose ankande publike me vlerë mbi 800.000 lekë ose
ekuivalencën në monedhë të huaj, dënohet me burgim nga një deri në pesë vjet.
Neni 259
Korrupsioni pasiv i personave që ushtrojnë funksione publike
(Ndryshuar me ligjin nr. 9275, datë 16.9.2004; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013; ndryshuar me ligjin nr. 43/2021, datë 23.3.2021)
Kërkimi ose marrja, drejtpërdrejt ose tërthorazi, i çdo lloj përfitimi të parregullt ose i një
premtimi të tillë deri në vlerën 50.000 lekë ose ekuivalencën në monedhë të huaj, për vete ose për
persona të tjerë, ose pranimi i një oferte a premtimi që vjen nga përfitimi i parregullt, nga personi që
ushtron funksione publike, për të kryer ose mos kryer një veprim që lidhet me detyrën a funksionin
e tij, dënohet me burgim nga dy deri në tre vjet.
Po kjo vepër, kur përfitimi i parregullt ose premtimi i një përfitimi të tillë është mbi vlerën
50.000 lekë ose ekuivalencën në monedhë të huaj, dënohet me burgim nga tre deri në tetë vjet.
Neni 259/a
78
Korrupsioni pasiv i nëpunësve të huaj publikë
(Shtuar me ligjin nr. 23/2012, datë 1.3.2012, neni 35; shfuqizuar pjesa që parashikon edhe dënimin me gjobë, si dënim
kryesor, krahas dënimit me burgim, me ligjin nr. 144, datë 2.5.2013, neni 48)
Kërkimi ose marrja, drejtpërdrejt a tërthorazi, i çdo lloj përfitimi të parregullt apo i një premtimi të tillë,
për vete ose për persona të tjerë, ose pranimi i një oferte a premtimi që vjen nga përfitimi i parregullt, nga
nëpunësi i huaj publik, nëpunësi i një organizate publike ndërkombëtare, anëtari i një asambleje të huaj
publike apo anëtari i një asambleje ndërkombëtare parlamentare, për të kryer ose për të mos kryer një veprim,
që lidhet me detyrën a funksionin e tij, dënohet me burgim nga dy gjer në tetë vjet.
Neni 260
Korrupsioni pasiv i funksionarëve të lartë shtetërorë ose i të zgjedhurve vendorë
(Ndryshuar me ligjin nr. 9275, datë 16.9.2004; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Kërkimi ose marrja, drejtpërdrejt ose tërthorazi, i çdo lloj përfitimi të parregullt apo i një premtimi të
tillë, për vete ose për persona të tjerë, ose pranimi i një oferte a premtimi që vjen nga përfitimi i parregullt,
nga funksionari i lartë shtetëror ose i zgjedhuri vendor, për të kryer ose mos kryer një veprim që lidhet me
detyrën a funksionin e tij, dënohet me burgim nga katër deri në dymbëdhjetë vjet.
SEKSIONI III
VEPRA PENALE KUNDËR RENDIT DHE SIGURISË PUBLIKE
Neni 261
Pengimi në ushtrimin e të drejtës për t’u shprehur, grumbulluar apo manifestuar
Kryerja e veprimeve për të penguar shtetasit për të ushtruar lirinë e shprehjes së mendimit, të
grumbullimit apo manifestimit, përbëjnë kundërvajtje penale dhe dënohet me gjobë ose me burgim gjer në
gjashtë muaj.
Kur veprimet shoqërohen me përdorimin e dhunës fizike, dënohen me gjobë ose me burgim gjer në tre
vjet.
Neni 262
Organizimi dhe pjesëmarrja në grumbullime e manifestime të paligjshme
(shtuar paragrafi i tretë me ligjin nr. 8733, datë 24.1.2001; nr. 9, datë 26.2.2016; shfuqizuar shprehje në
paragrafin e parë me vendimin e Gjykstës Kushtetuese nr. 24, datë 4.5.2021)
Organizimi i grumbullimeve dhe i manifestimeve të personave në sheshe dhe vende të kalimit publik,
apo kur nga organizatorët shkelen kushtet e parashtruara në kërkesën për dhënie të lejes, përbën kundërvajtje
penale dhe dënohet me gjobë ose me burgim gjer në një vit.
Pjesëmarrja në një grumbullim apo manifestim të paligjshëm edhe pas paralajmërimit të bërë për
shpërndarje, përbën kundërvajtje penale dhe dënohet me gjobë ose me burgim gjer në tre muaj.
Po kjo vepër, e kryer më shumë se një herë ose kur ka sjellë pasoja të rënda, përbën kundërvajtje penale
dhe dënohet me gjobë ose me burgim gjer në dy vjet.
Neni 263
Organizimi i grumbullimeve dhe manifestimeve të paligjshme
me pjesëmarrje të personave të armatosur
79
Organizimi i grumbullimeve dhe manifestimeve të paligjshme me pjesëmarrje të personave të armatosur
dënohet me gjobë ose me burgim gjer në tre vjet.
Pjesëmarrja në grumbullime dhe manifestime të paligjshme e personave të armatosur përbën
kundërvajtje penale dhe dënohet me gjobë ose me burgim gjer në një vit.
Neni 264
Detyrimi për të marrë pjesë ose jo në grevë
Detyrimi i punonjësit që kundër vullnetit të marrë apo të mos marrë pjesë në grevë ose krijimi i
pengesave dhe vështirësive për të vazhduar punën kur punonjësi dëshiron të punojë, përbën kundërvajtje
penale dhe dënohet me gjobë ose me burgim gjer në tre muaj.
Neni 265
Nxitja e urrejtjes ose grindjeve
(Ndryshuar me ligjin nr. 144, datë 2.5.2013)
Nxitja e urrejtjes dhe e grindjeve, për shkak të racës, etnisë, fesë ose orientimit seksual, si dhe përgatitja,
përhapja ose ruajtja, me qëllim përhapjen e shkrimeve me përmbajtje të tilla, e kryer me çdo mjet ose formë,
dënohet me burgim nga dy deri në dhjetë vjet.
Neni 265/a
Pjesëmarrja në veprime luftarake në një shtet të huaj
(Shtuar me ligjin nr. 98, datë 31.7.2014)
Pjesëmarrja në formacione luftarake, organizata ushtarake ose paraushtarake në një konflikt të armatosur
që zhvillohet në territorin e një shteti të huaj ose pjesëmarrja në çdo lloj trajnimi të zhvilluar nga këto
struktura, pa qenë shtetas në shtetin e huaj, pa qenë pjesëtar i forcave të armatosura të njërës prej palëve në
konflikt ose misioneve ushtarake zyrtare të forcave të armatosura të një shteti që nuk është palë në konflikt
ose misioneve ushtarake zyrtare të një organizate ndërkombëtare, dënohet me burgim nga tre deri në tetë vjet.
Kur kjo vepër penale kryhet me qëllim përmbysjen e rendit kushtetues ose shkeljen e integritetit
territorial të një shteti të huaj, dënohet me burgim nga pesë deri në dhjetë vjet.
Neni 265/b
Organizimi për pjesëmarrje në veprime luftarake në një shtet të huaj
(Shtuar me ligjin nr. 98, datë 31.7.2014)
Nxitja, rekrutimi, organizimi, drejtimi, stërvitja, vënia në dispozicion e pajisjeve, krijimi ose përdorimi i
fondeve ose mjeteve të tjera për financimin, mbështetjen materiale të personave, në çdo lloj forme dhe
mënyre, për të kryer veprën penale të parashikuar nga neni 265/a dënohet me burgim nga tetë deri në
pesëmbëdhjetë vjet.
Neni 265/c
Thirrja për pjesëmarrje në veprime luftarake të dhunshme në një shtet të huaj
(Shtuar me ligjin nr. 98, datë 31.7.2014)
Thirrja në mënyrë publike me çdo lloj forme, mjeti dhe mënyre për të kryer veprën penale të parashikuar
nga neni 265/a ose 265/b, dënohet me burgim deri në tre vjet.
80
Neni 266
Thirrja për urrejtje nacionale
(Shtuar fjalë me ligjin nr. 144, datë 2.5.2013)
Vënia në rrezik e paqes publike duke bërë thirrje për urrejtje kundër pjesëve të popullsisë, duke i fyer ose
shpifur për to, duke kërkuar përdorimin e dhunës ose të veprimeve arbitrare kundër tyre, dënohet me burgim
nga dy deri në tetë vjet.
Neni 267
Përhapja e informatave të rreme që ngjallin panik
Përhapja e informatave apo njoftimeve të rreme, me fjalë, me shkrim apo me çdo mënyrë tjetër, me qëllim që të
ngjallë një gjendje pasigurie dhe paniku te njerëzit, dënohet me gjobë ose me burgim gjer në pesë vjet.
Neni 268
Poshtërimi i Republikës dhe i simboleve të saj
(Ndryshuar me ligjin nr. 23/2012, datë 1.3.2012)
Dëmtimi i qëllimshëm i flamurit ose i stemës së Republikës, të ekspozuara në institucionet shtetërore, përbën
kundërvajtje penale dhe dënohet me gjobë ose me burgim gjer në tre muaj.
Poshtërimi botërisht i flamurit ose i himnit kombëtar, gjatë zhvillimit të një veprimtarie të organizuar nga
autoritetet shtetërore, përbën kundërvajtje penale dhe dënohet me gjobë ose me burgim gjer në tre muaj.
Neni 269
Pengimi me dhunë i veprimtarisë së partive politike
Pengimi me dhunë i veprimtarisë së ligjshme të partive, organizatave apo shoqatave politike përbën
kundërvajtje penale dhe dënohet me gjobë ose me burgim gjer në dy vjet.
Neni 270
Rebelimi i të burgosurve
Përdorimi i dhunës, nga ana e të burgosurve ndaj punonjësit që kryen një detyrë shtetërore apo në
shërbim publik, që bëhet për ta penguar në ushtrimin e detyrës apo të shërbimit ose për shkak të veprimtarisë,
dënohet me gjobë ose me burgim gjer në pesë vjet.
Kur dhuna ushtrohet nga një grup personash ose shoqërohet me trazira e çrregullime apo me kërcënime
e frikësime, dënohet me gjobë ose me burgim gjer në dhjetë vjet.
Neni 271
Disinformimi i ekipeve të urgjencës
Disinformimi me dashje i ekipeve të urgjencës për të prishur gatishmërinë e tyre, e bërë me çdo mjet lajmërimi
e thirrjeje, përbën kundërvajtje penale dhe dënohet me gjobë ose me burgim gjer në një vit.
Neni 272
Njoftimi i rremë në organet e rendit
Njoftimi i rremë i bërë në organet e rendit, për kryerjen e një vepre penale, për t’i vënë ato në gjendje
gatishmërie dhe alarmi, përbën kundërvajtje penale dhe dënohet me gjobë ose me burgim gjer në një vit.
81
Neni 273
Largimi nga vendi i aksidentit
Largimi nga vendi i aksidentit, i drejtuesit të automjetit apo të çdo mjeti të motorizuar, për t’u shmangur
nga përgjegjësia penale, civile apo administrative, përbën kundërvajtje penale dhe dënohet me gjobë ose me
burgim gjer në një vit.
Neni 274
Prishja e qetësisë publike
(Shtuar një paragraf me ligjin nr. 44/2019, datë 18.7.2019)
Hedhja e gurëve apo sendeve të tjera në banesën e shtetasit, krijimi i zhurmave shqetësuese si, me anë të
shkrepjes së armëve apo plasjeve të ndryshme, të përdorimit jashtë rregullave të sirenave të automjeteve, apo
çdo lloj tjetër sjelljeje të papëlqyeshme, në rrugë, sheshe e vende publike, që cenojnë dukshëm qetësinë e
moralin apo tregon mospërfillje të hapët për mjedisin, përbëjnë kundërvajtje penale dhe dënohen me gjobë
ose me burgim gjer në dy vjet.
Ushtrimi i veprimtarisë ekonomike që lëshon/gjeneron zhurmë në kundërshtim me ligjin apo në
tejkalim të normave të lejuara me ligj, që cenon dukshëm qetësinë në zona të banuara ose në mjedise publike,
kur është marrë më parë masa administrative, dënohet me gjobë ose me burgim deri në dy vjet.
Neni 274/a
Goditja e sportistit, trajnerit, arbitrit, ndërmjetësit sportiv
(Shtuar me ligjin nr. 44/2019, datë 18.7.2019)
Goditja ose vepra të tjera dhune ndaj sportistit, trajnerit, arbitrit, ndërmjetësit sportiv, për shkak të
veprimtarisë sportive, nga persona jashtë kësaj veprimtarie, dënohet me burgim nga një deri në tre vjet.
Po kjo vepër, kur kryhet në ambiente sportive, më shumë se një herë, apo është kryer nga drejtues apo
anëtarë të klubeve sportive, dënohet me burgim nga një deri në pesë vjet.
Neni 274/b
Veprime të dhunshme në aktivitetet sportive
(Shtuar me ligjin nr. 44/2019, datë 18.7.2019)
Hyrja në fushën e lojës, gjatë kohës së zhvillimit të aktivitetit sportiv, nga persona të paautorizuar, përbën
kundërvajtje penale dhe dënohet me gjobë nga 50 000 deri në 100 000 lekë.
Kur nga kjo vepër ka ardhur pengimi i zhvillimit normal të aktivitetit sportiv, dënohet me gjobë ose me
burgim deri në tre muaj.
Hedhja e sendeve të forta në fushën e lojës ose mbi masën e njerëzve, mbajtja apo përdorimi i lëndëve
piroteknike, fishekzjarreve, flakadanëve, gjatë zhvillimit të një aktiviteti sportiv, dënohen me burgim nga
gjashtë muaj deri në tre vjet.
Neni 275
Përdorimi me keqdashje i thirrjeve telefonike
Thirrjet telefonike keqdashëse që bëhen me qëllim për të prishur qetësinë e tjetrit, përbëjnë kundërvajtje
penale dhe dënohen me gjobë ose me burgim gjer në një vit.
Neni 276
Përdorimi pa të drejtë i emblemës së Kryqit të Kuq
82
Përdorimi pa të drejtë i emblemës së Kryqit të Kuq ose Gjysëm Hënës së Kuqe, kur ka sjellë pasoja të
rënda materiale, përbën kundërvajtje penale dhe dënohet me gjobë ose me burgim gjer në dy vjet.
Kur nga vepra penale ka ndodhur vdekja apo dëmtimi i rëndë i shëndetit të njerëzve, dënohet me gjobë
ose me burgim gjer në dhjetë vjet.
Neni 277
Vetëgjyqësia
Ushtrimi i një të drejte prej personit që i përket ose që kujton se i përket dhe që nuk njihet nga tjetri pa
iu drejtuar organit kompetent shtetëror, përbën kundërvajtje penale dhe dënohet me gjobë ose me burgim
gjer në tre muaj.
Neni 278
Mbajtja pa leje dhe prodhimi i armëve, armëve shpërthyese dhe i municionit
(Shtuar paragrafi i parë dhe i dytë me ligjin nr. 8279, datë 15.1.1998;
ndryshuar paragrafi i parë, i dytë dhe i tretë, si dhe shtuar paragrafi i katërt me ligjin nr. 8733, datë 24.1.2001; ndryshuar me
ligjin nr. 144, datë 2.5.2013; shtuar dhe ndryshuar me ligjin nr. 98, datë 31.7.2014;
shtuar dy paragrafë me ligjin nr. 135/2015, datë 5.12.2015; shfuqizuar paragrafët i pestë dhe i gjashtë, me vendimin e
Gjykatës Kushtetuese nr. 9, datë 26.2.2016; ndryshuar krejtësisht me ligjin nr. 82/2016, datë 25.7.2016, ndryshuar
paragrafi i parë me ligjin nr. 44/2019, datë 18.7.2019)
Mbajtja e armëve, e armëve shpërthyese ose e lëndëve plasëse në automjete apo në çdo mjet tjetër të
motorizuar, në mjedise publike ose në mjedise të hapura për publikun, pa lejen e organeve kompetente shtetërore,
dënohet me burgim nga pesë deri në shtatë vjet.
Po kjo vepër, kur kryhet më shumë se një herë ose në sasi të mëdha, dënohet me burgim nga shtatë deri në
pesëmbëdhjetë vjet.
Mbajtja e municioneve luftarake, pa lejen e organeve kompetente shtetërore, përbën kundërvajtje penale dhe
dënohet me gjobë ose me burgim deri në dy vjet.
Mbajtja e armëve në banesë, pa lejen e organeve kompetente shtetërore, dënohet me burgim nga një deri në tre
vjet.
Mbajtja e armëve shpërthyese ose lëndëve plasëse në banesë, pa lejen e organeve kompetente shtetërore,
dënohet me burgim nga një deri në katër vjet.
Prodhimi, shitja, blerja, ofrimi për shitje, tregtimi dhe transportimi i armëve dhe i municioneve luftarake,
lëndëve plasëse, i armëve shpërthyese, pa lejen e organeve kompetente shtetërore, dënohet me burgim nga pesë
deri në dhjetë vjet.
Po kjo vepër e parashikuar nga paragrafi i pestë i këtij neni, kur kryhet në sasi të mëdha, në bashkëpunim, më
shumë se një herë ose ka sjellë pasoja të rënda, dënohet me burgim nga shtatë deri në pesëmbëdhjetë vjet.
Falsifikimi ose fshirja, zhvendosja ose ndryshimi i paligjshëm i shenjave mbi armët dhe municionet luftarake
dënohet me burgim nga një deri në pesë vjet.
Neni 278/a
Trafikimi i armëve dhe i municionit
(Shtuar me ligjin nr. 8733, datë 24.1.2001; shtuar fjalët me ligjin nr. 144, datë 2.5.2013)
Importimi, eksportimi, tranzitimi dhe tregtimi, në kundërshtim me ligjin, i armëve dhe municionit
luftarak, ose i pjesëve përbërëse të tyre me qëllim fitimi material ose çdo përfitim tjetër, dënohet me burgim
nga shtatë gjer në pesëmbëdhjetë vjet.
Po kjo vepër, kur kryhet në bashkëpunim ose më shumë se një herë ose sjell pasoja të rënda, dënohen
nga dhjetë gjer në njëzet vjet.
Neni 278/b
83
Prodhimi, mbajtja, tregtimi i armëve bërthamore ose kimike
(Shtuar me ligjin nr. 44/2019, datë 18.7.2019)
Prodhimi, mbajtja, tregtimi i armëve bërthamore ose kimike të dëmtimit në masë të popullsisë, dënohet
me burgim nga pesëmbëdhjetë deri në njëzet vjet.
Neni 279
Prodhimi, mbajtja, blerja apo shitja pa leje e armëve të ftohta
(Ndryshuar me ligjin nr. 144, datë 2.5.2013; ndryshuar fjalë në paragrafin e dytë me ligjin nr. 82/2016, datë 25.7.2016)
Prodhimi, mbajtja, blerja apo shitja, e armëve të ftohta si shpatat, bajonetat, thikat dhe mjete të tjera të
përgatitura e të destinuara posaçërisht për sulm kundër personave ose për vetëmbrojtje, pa lejen e organeve
kompetente, dënohen me gjobë ose me burgim deri në tre vjet.
Mbajtja, blerja apo shitja në automjete apo në çdo mjet tjetër të motorizuar, në mjedise publike ose në
mjedise të hapura për publikun, e armëve të ftohta si shpatat, bajonetat, thikat dhe mjete të tjera të përgatitura
e të destinuara posaçërisht për sulm kundër personave ose për vetëmbrojtje, pa lejen e organeve kompetente,
dënohen me burgim nga një deri në pesë vjet.
Neni 280
Prodhimi dhe mbajtja pa leje e armëve të gjuetisë dhe sportive
Prodhimi, mbajtja, shitja ose blerja e armëve të gjuetisë ose sportive, si dhe e municioneve të tyre, pa leje
të organeve kompetente shtetërore, përbëjnë kundërvajtje penale dhe dënohen me gjobë ose me burgim gjer
në dy vjet.
Neni 281
Shkelja e rregullave mbi lëndët helmuese
Shkelja e rregullave të caktuara për mbajtjen, prodhimin, përdorimin, ruajtjen, transportimin dhe shitjen
e lëndëve helmuese me efekt të fortë, përbën kundërvajtje penale dhe dënohet me gjobë ose me burgim gjer
në dy vjet.
Kur nga vepra penale ka ndodhur vdekja apo dëmtimi i rëndë i shëndetit të njerëzve ose kanë ardhur
pasoja të rënda materiale, dënohet me gjobë ose me burgim gjer në dhjetë vjet.
Neni 282
Shkelja e rregullave mbi lëndët plasëse dhe djegëse
(Ndryshuar me ligjin nr. 98, datë 31.7.2014; ndryshuar fjalë me ligjin nr. 135/2015, datë 5.12.2015, ndryshuar titulli,
ndryshuar fjalë në paragrafin e parë me ligjin nr. 44/2019, datë 18.7.2019)
Shkelja e rregullave të caktuara për mbajtjen, prodhimin, përdorimin, ruajtjen, transportimin dhe
tregtimin e lëndëve plasëse ose djegëse, dënohet me burgim nga një deri në pesë vjet.
Kur nga vepra penale ka ndodhur vdekja apo dëmtimi i rëndë i shëndetit të njerëzve ose kanë ardhur
pasoja të rënda materiale, dënohet me burgim nga dy deri në dhjetë vjet.
Neni 282/a
Trafikimi i lëndëve plasëse, djegëse dhe helmuese
(Shtuar me ligjin nr. 8733, datë 24.1.2001; ndryshuar titulli, ndryshuar fjalë në paragrafin e parë me ligjin nr. 44/2019, datë
18.7.2019)
84
Importimi, eksportimi, tranzitimi dhe tregtimi, në kundërshtim me ligjin i lëndëve plasëse, djegëse ose
helmuese, me qëllim fitimi material ose çdo përfitim tjetër, dënohet me burgim nga shtatë gjer në
pesëmbëdhjetë vjet.
Po kjo vepër, kur kryhet në bashkëpunim ose më shumë se një herë ose sjell pasoja të rënda, dënohet
me burgim nga dhjetë gjer në njëzet vjet.
Neni 282/b
Stërvitja për prodhimin dhe përdorimin e paligjshëm të armëve e lëndëve të tjera të rrezikshme
(Shtuar me ligjin nr. 9686, datë 26.2.2007)
Përgatitja, stërvitja dhe dhënia e udhëzimeve, në çdo formë, edhe në mënyrë anonime apo në rrugë
elektronike, në kundërshtim me ligjin, për prodhimin ose përdorimin e lëndëve eksplozive, të armëve të zjarrit
dhe municioneve luftarake, të armëve të tjera dhe lëndëve kimike, bakteriologjike, bërthamore apo të çdo
natyre tjetër, të dëmshme dhe të rrezikshme për njerëzit dhe pasurinë, nëse nuk përbën vepër tjetër penale,
dënohen me burgim nga dy deri në shtatë vjet.
Neni 282/c
(Shtuar me ligjin nr. 135/2015, datë 5.12.2015)
Importi, eksporti, transitimi, tregtimi, prodhimi, mbajtja, transportimi ose shpërndarja e substancave
kimike bazë ose e substancave të tjera të çfarëdoshme, të teknologjive, të pajisjeve e materialeve, në rast se dihet që
ato përdoren ose do të përdoren për prodhimin ose trafikimin e armëve të shkatërrimit në masë dhe armëve kimike
e biologjike, dënohet me burgim nga tre deri në dhjetë vjet.
Po kjo vepër, kur kryhet në bashkëpunim ose më shumë se njëherë, dënohet me burgim nga pesë deri në
pesëmbëdhjetë vjet.
Organizimi, drejtimi ose financimi i kësaj veprimtarie dënohet me burgim nga dhjetë deri njëzet vjet.
Neni 283
Prodhimi dhe shitja e narkotikëve
(Ndryshuar paragrafi i parë, shtuar paragrafi i dytë, me ligjin nr. 8733, datë 24.1.2001)
Shitja, ofrimi për shitje, dhënia ose marrja në çdo formë, shpërndarja, tregtimi, transportimi, dërgimi,
dorëzimi, si dhe mbajtja, përveç rastit të përdorimit vetjak dhe në doza të vogla, të substancave narkotike dhe
psikotrope, si edhe i farërave të bimëve narkotike, në kundërshtim me ligjin ose në kapërcim të përmbajtjes së
tyre, dënohet me burgim nga pesë gjer në dhjetë vjet.
Po kjo vepër, kur kryhet në bashkëpunim ose më shumë se një herë, dënohet me burgim nga shtatë gjer
në pesëmbëdhjetë vjet.
Organizimi, drejtimi apo financimi i kësaj veprimtarie, dënohen me burgim nga dhjetë gjer në njëzet vjet.
Neni 283/a
Trafikimi i narkotikëve
(Shtuar me ligjin nr. 8279, datë 15.1.1998; ndryshuar me ligjin nr. 8733, datë 24.1.2001)
Importimi, eksportimi, tranzitimi dhe tregtimi, në kundërshtim me ligjin, i substancave narkotike ose
psikotrope, si edhe i farërave të bimëve narkotike, dënohet me burgim nga shtatë gjer në pesëmbëdhjetë vjet.
Po kjo vepër, kur kryhet në bashkëpunim ose më shumë se një herë, dënohet me burgim nga dhjetë gjer
në njëzet vjet.
Organizimi, drejtimi ose financimi i kësaj veprimtarie dënohen me burgim jo më pak se pesëmbëdhjetë
vjet.
85
Neni 283/b
Krijimi i lehtësirave për marrjen dhe përdorimin e drogës
(Shtuar me ligjin nr. 8733, datë 24.1.2001)
Krijimi nga ana e personave, që për shkak të detyrës administrojnë substanca narkotike ose psikotrope, i
lehtësirave për marrjen dhe përdorimin e këtyre substancave, në kundërshtim me dispozitat ligjore përkatëse,
dënohet nga tre gjer në shtatë vjet.
Neni 284
Kultivimi i bimëve narkotike
(Ndryshuar paragrafi i parë dhe i tretë, shtuar paragrafi i dytë, me ligjin nr. 8733, datë 24.1.2001)
Kultivimi i bimëve, që shërbejnë ose dihet se shërbejnë për prodhimin dhe nxjerrjen e lëndëve narkotike dhe
psikotrope, pa leje dhe autorizim sipas ligjit, dënohet me burgim nga tre gjer në shtatë vjet.
Po kjo vepër, kur kryhet në bashkëpunim ose më shumë se një herë, dënohet me burgim nga pesë gjer në
dhjetë vjet.
Organizmi, drejtimi apo financimi i kësaj veprimtarie, dënohen me burgim nga shtatë gjer në pesëmbëdhjetë
vjet.
Neni 284/a
Organizimi dhe drejtimi i organizatave kriminale
(Shtuar me ligjin nr. 8279, datë 15.1.1998)
Organizimi, drejtimi dhe financimi i organizatave kriminale me qëllim kultivimin, prodhimin, fabrikimin ose
trafikun e paligjshëm të narkotikëve dënohet me burgim nga 10 deri në 20 vjet.
Krijimi i kushteve apo lehtësirave për veprimtari të tilla nga persona me funksione shtetërore, dënohet me
burgim nga 5 deri në 15 vjet.
Neni 284/b
Ndihma në zbulimin e krimeve
(Shtuar me ligjin nr. 8279 datë 15.1.1998; shfuqizuar me ligjin nr. 144, datë 2.5.2013)
Neni 284/c
Prodhimi dhe fabrikimi i lëndëve narkotike dhe psikotrope
(Shtuar me ligjin nr. 8733, datë 24.1.2001)
Prodhimi, fabrikimi, nxjerrja, rafinimi, përgatitja pa licencë ose në kapërcim të përmbajtjes së tij i
lëndëve narkotike dhe psikotrope, dënohet me burgim nga pesë gjer në dhjetë vjet.
Po kjo vepër, kur kryhet në bashkëpunim ose më shumë se një herë, dënohet me burgim nga shtatë gjer në
pesëmbëdhjetë vjet.
Organizimi, drejtimi ose financimi i kësaj veprimtarie dënohen me burgim nga dhjetë gjer në njëzet vjet.
Neni 284/ç
Prodhimi, tregtimi dhe përdorimi i paligjshëm i prekursorëve
(Shtuar me ligjin nr. 8733, datë 24.1.2001)
Prodhimi, importimi, eksportimi, tranzitimi, tregtimi dhe mbajtja, në kundërshtim me dispozitat përkatëse
ligjore, i prekursorëve të treguar me ligj në tabelat përkatëse, dënohet me burgim gjer në pesë vjet.
Po kjo vepër, kur kryhet në bashkëpunim ose më shumë se njëherë, dënohet me burgim nga tre gjer në shtatë
vjet.
Organizimi, drejtimi ose financimi i kësaj veprimtarie dënohen me burgim nga pesë gjer në pesëmbëdhjetë vjet.
86
Neni 284/d
Prodhimi dhe tregtimi i barnave dhe pajisjeve mjekësore të falsifikuara ose të rrezikshme për jetën
dhe shëndetin
(Shtuar me ligjin nr. 135/2015, datë 5.12.2015)
Prodhimi, mbajtja për qëllime tregtimi, shitja ose ofrimi për shitje, furnizimi, shpërndarja, eksportimi,
importimi i barnave, substancave aktive ose lëndëve ndihmëse për prodhimin e tyre, si dhe produkteve e pajisjeve
mjekësore, aksesorëve, pjesëve përbërëse ose materialeve të tyre të falsifikuara ose të rrezikshme për jetën dhe
shëndetin, dënohen me burgim nga gjashtë muaj deri në pesë vjet.
Kur kjo vepër kryhet gjatë ushtrimit të një veprimtarie profesionale, nëpërmjet internetit, në bashkëpunim
ose më shumë se një herë, dënohet me burgim nga tre deri në shtatë vjet.
E njëjta vepër, kur ka sjellë pasoja të rënda në jetën ose shëndetin, dënohet me burgim jo më pak se dhjetë
vjet.
Neni 285
Mbajtja, prodhimi dhe transportimi i substancave kimike
(Ndryshuar me ligjin nr. 8733, datë 24.1.2001)
Prodhimi, mbajtja, transportimi ose shpërndarja e substancave kimike bazë ose e substancave të tjera të
çfarëdollojshme, e pajisjeve, e materialeve, në rast se dihet që ato përdoren ose do të përdoren për prodhimin ose
trafikimin e paligjshëm të substancave narkotike a psikotrope, dënohet me burgim nga tre gjer në dhjetë vjet.
Neni 285/a
Përshtatja e lokalit për përdorim droge
(Shtuar me ligjin nr. 8733, datë 24.1.2001)
Përshtatja ose lejimi për përshtatjen e lokalit, banesës, mjeteve motorike dhe të çdo mjeti tjetër publik
ose privat për grumbullimin e personave me qëllim që ata të konsumojnë substanca narkotike ose psikotrope,
dënohet me burgim gjer në pesë vjet.
Neni 285/b
Hedhja ose braktisja e shiringave
(Shtuar me ligjin nr. 8733, datë 24.1.2001)
Hedhja ose braktisja e shiringave, në vende publike ose të hapura për publikun, si dhe në mjedise private të
përdorimit të përbashkët të shiringave ose instrumenteve të rrezikshëm, të përdorura për marrjen e substancave
narkotike ose psikotrope, përbën kundërvajtje penale dhe dënohet me gjobë ose me burgim gjer në një vit.
Neni 286
Nxitja për përdorimin e drogës
(Ndryshuar me ligjin nr. 8733, datë 24.1.2001)
Nxitja e të tjerëve për përdorimin e lëndëve narkotike dhe psikotrope ose dhënia në përdorim ose injektimi i
tyre te të tjerët, pa dijeninë dhe pëlqimin e tyre, dënohet me burgim nga pesë gjer në dhjetë vjet.
Kur nxitja apo injektimi i detyruar bëhet ndaj fëmijëve apo në institucione penale, shkollore, sportive apo të çdo
veprimtarie tjetër shoqërore dënohet me burgim jo më pak se pesëmbëdhjetë vjet.
Neni 286/a
Përdorimi i paligjshëm i teknologjisë së lartë
(Shtuar me ligjin nr. 8733, datë 24.1.2001)
87
Prodhimi dhe përdorimi i sistemeve telematike, mjeteve dhe pajisjeve të teknologjisë së lartë, në rastet e
veprave penale të parashikuara në nenet 283 gjer në 286/a të këtij Kodi ose për të mundësur ose lehtësuar
konsumimin e lëndëve narkotike dhe psikotrope ose për të transmetuar a përhapur njoftime publicitare për
stimulimin e përdorimit të tyre, dënohet me burgim gjer në pesë vjet.
Neni 287
Pastrimi i produkteve të veprës penale ose veprimtarisë kriminale
(Ndryshuar me ligjin nr. 9086, datë 19.6.2003; shtuar shkronja “dh”, me ligjin nr. 9275, datë 16.9.2004;
ndryshuar shkronja “a” e pikës 1, shfuqizuar shkronja “ç” me ligjin nr. 9686, datë 26.2.2007; ndryshuar me ligjin nr.
23/2012, datë 1.3.2012; shfuqizuar pjesa që parashikon edhe dënimin me gjobë, si dënim kryesor, krahas dënimit me burgim,
me ligjin nr. 144, datë 2.5.2013)
Pastrimi i produkteve të veprës penale ose veprimtarisë kriminale, nëpërmjet:
a) këmbimit ose transferimit të pasurisë, me qëllim fshehjen ose mbulimin e origjinës së paligjshme të
saj, duke ditur se kjo pasuri është produkt i veprës penale ose i veprimtarisë kriminale;
b) fshehjes ose mbulimit të natyrës së vërtetë, burimit, vendndodhjes, disponimit, zhvendosjes,
pronësisë ose të drejtave në lidhje me pasurinë, duke ditur që kjo pasuri është produkt i veprës penale ose i
veprimtarisë kriminale;
c) fitimit të pronësisë, posedimit ose përdorimit të pasurisë, duke e ditur në çastin e marrjes në dorëzim
të saj, që kjo pasuri është produkt i veprës penale ose i veprimtarisë kriminale;
ç) kryerjes së veprimeve financiare ose transaksioneve të copëzuara për shmangien nga raportimi, sipas
legjislacionit për parandalimin e pastrimit të parave;
d) investimit në veprimtari ekonomike ose financiare të parave a sendeve, duke ditur se janë produkte të
veprës penale ose veprimtarisë kriminale;
dh) këshillimit, ndihmës, nxitjes ose thirrjes publike për kryerjen e secilës prej veprave të përcaktuara më
sipër;
dënohet me burgim nga pesë gjer në dhjetë vjet.
Kur kjo vepër kryhet gjatë ushtrimit të një veprimtarie profesionale, në bashkëpunim ose më shumë se
një herë, dënohet me burgim nga shtatë gjer në pesëmbëdhjetë vjet.
E njëjta vepër, kur ka sjellë pasoja të rënda, dënohet jo më pak se pesëmbëdhjetë vjet me burgim.
Dispozitat e këtij neni zbatohen edhe kur:
a) vepra penale, produktet e së cilës pastrohen, është kryer nga një person që nuk mund të merret si i
pandehur ose që nuk mund të dënohet;
b) ndjekja penale për veprën, produktet e së cilës pastrohen, është parashkruar ose amnistuar;
c) personi që kryen pastrimin e produkteve është i njëjtë me personin që ka kryer veprën, nga e cila kanë
rrjedhur produktet;
ç) për veprën penale, nga e cila kanë ardhur produktet, nuk është filluar asnjëherë çështja penale apo nuk
është dhënë një dënim me vendim penal të formës së prerë;
d) vepra penale, produktet e së cilës pastrohen, është kryer nga një person, pavarësisht shtetësisë së tij,
jashtë territorit të Republikës së Shqipërisë dhe është njëkohësisht e dënueshme, si në shtetin e huaj, ashtu
edhe në Republikën e Shqipërisë.
Dijenia dhe qëllimi, sipas paragrafit të parë të këtij neni, nxirren nga rrethana fakti objektive.
Neni 287/a
Çelja e llogarive anonime
(Shtuar me ligjin nr. 8733, datë 24.1.2001; ndryshuar me ligjin nr. 9086, datë 19.6.2003; shfuqizuar pjesa që parashikon
edhe dënimin me gjobë, si dënim kryesor, krahas dënimit me burgim, me ligjin nr. 144, datë 2.5.2013)
88
Çelja e depozitave ose e llogarive bankare, anonime ose me emra fiktivë, dënohet me burgim deri në tre
vjet.
Neni 287/b
Përvetësimi i parave ose mallrave që rrjedhin nga vepra penale ose veprimtaria kriminale
(Shtuar me ligjin nr. 9686, datë 26.2.2007; ndryshuar me ligjin nr. 23/2012, datë 1.3.2012;
shfuqizuar pjesa që parashikon edhe dënimin me gjobë, si dënim kryesor, krahas dënimit me burgim,
me ligjin nr. 144, datë 2.5.2013)
Kushdo që blen, merr, fsheh apo, në një mënyrë tjetër, përvetëson për vete ose një palë të tretë, apo
ndihmon në blerjen, marrjen, fshehjen ose përdorimin e parave apo mallrave të tjera, duke ditur se një person
tjetër ka përfituar këto para apo mallra, si pasojë e kryerjes së një vepre penale ose veprimtarie kriminale,
dënohet me burgim nga gjashtë muaj gjer në tre vjet.
Paragrafi i parë i këtij neni zbatohet pavarësisht ndalimit ligjor për të marrë në përgjegjësi penale
personin që ka kryer veprën penale, nga e cila rrjedh përvetësimi i parave ose i mallrave të tjera.
Neni 288
Importimi, prodhimi, shitja dhe ruajtja e ushqimeve të rrezikshme
për shëndetin ose jetën e njerëzve
(Ndryshuar me ligjin nr. 44/2019, datë 18.7.2019)
Importimi, prodhimi, ruajtja, shitja apo vendosja në qarkullim në ndonjë mënyrë tjetër i ushqimeve ose
futja në prodhimin e artikujve ushqimorë e kimikateve, materialeve apo lëndëve shtesë, që rrezikojnë
shëndetin ose jetën e njerëzve, në shkelje të kërkesave të legjislacionit të posaçëm, dënohet me burgim deri në
tre vjet.
Kur nga kjo vepër ka ardhur vdekja ose dëmtimi i rëndë i shëndetit të personit, dënohet me burgim nga
tre deri në dhjetë vjet.
Kur nga vepra është shkaktuar vdekja ose dëmtimi i rëndë i shëndetit të disa personave, dënohet me
burgim nga dhjetë deri në njëzet e pesë vjet.
Neni 288/a
Prodhimi i kundërligjshëm i artikujve dhe mallrave industrialë dhe ushqimorë
(Shtuar me ligjin nr. 8733, datë 24.1.2001)
Prodhimi i kundërligjshëm i artikujve dhe mallrave industrialë dhe ushqimorë përbën kundërvajtje
penale dhe dënohet me gjobë ose me burgim gjer në dy vjet.
Po kjo vepër, kur kryhet në bashkëpunim, më shumë se një herë ose ka sjellë pasoja të rënda, dënohet
me burgim nga tre gjer në dhjetë vjet.
Neni 288/b
Tregtimi dhe hedhja për konsum e lëndëve djegëse në kundërshtim
me standardet ligjore të cilësisë
(Shtuar me ligjin nr. 135/2015, datë 5.12.2015)
Falsifikimi, tregtimi ose hedhja për konsum e nënprodukteve të falsifikuara të naftës, që përdoren si lëndë
djegëse, siç parashikohet në legjislacionin në fuqi për përpunimin, transportimin dhe tregtimin e naftës dhe
nënprodukteve të saj, dënohet me burgim deri në pesë vjet.
Po kjo vepër, kur kryhet në bashkëpunim, më shumë se një herë ose ka sjellë pasoja të rënda materiale për
shëndetin ose ka prishur ekosistemin, dënohet me burgim nga tre deri në dhjetë vjet.
Neni 288/c
89
Mashtrimi me produktet ushqimore
(Shtuar me ligjin nr. 44/2019, datë 18.7.2019)
Importimi, prodhimi, ruajtja, ofrimi për shitje, falsifikimi, shitja apo vendosja në qarkullim në ndonjë
mënyrë tjetër e ushqimeve, materialeve ose lëndëve shtesë në prodhimin e përpunimin e artikujve ushqimorë,
në të cilët janë shënuar të dhëna të cilat nuk i korrespondojnë përmbajtjes, llojit, kategorizimit, prejardhjes,
sasisë apo cilësisë së produktit apo produkte pa të dhënat e mësipërme, siç parashikohet në legjislacionin në
fuqi, ose paraqitja e të dhënave të rreme në etiketimin e produkteve ushqimore, që rrezikojnë shëndetin ose
jetën e njerëzve, dënohet me burgim deri në tre vjet.
Po kjo vepër, kur kryhet në bashkëpunim, më shumë se një herë ose ka sjellë pasoja të rënda për shëndetin
e njeriut, dënohet me burgim nga tre deri në dhjetë vjet.
Neni 288/ç
Prishja e shenjave të sigurisë së organeve shtetërore në fushën
e sigurisë ushqimore
(Shtuar me ligjin nr. 44/2019, datë 18.7.2019)
Prishja me dashje e shenjave të sigurisë, të vendosura nga organet shtetërore në fushën e sigurisë
ushqimore për qëllime mbikëqyrjeje, kontrolli ose pezullimi të veprimtarisë tregtare në mjediset ekonomike,
mbi mjetet e transportit ose mbi mallra, me qëllim lëvizjen e mallrave ushqimore ose rifillimin e aktivitetit,
dënohet me burgim deri në tre vjet.
Neni 289
Shkelja e rregullave të mbrojtjes në punë
Shkaktimi i vdekjes ose dëmtimi i rëndë i shëndetit të personit ardhur si pasojë e mosrespektimit të
rregullave që kanë të bëjnë me punën, prodhimin, shërbimin, të përcaktuara në ligj, në aktet e Këshillit të
Ministrave apo në rregulloret përkatëse të sigurimit teknik, të disiplinës teknike, të mbrojtjes në punë, të
higjienës dhe sigurimit nga zjarri prej personave të ngarkuar me respektimin e rregullave dhe marrjen e
masave në zbatim të tyre, dënohet me gjobë ose me burgim gjer në dhjetë vjet.
Kur nga vepra penale është shkaktuar vdekja ose dëmtimi i rëndë i shëndetit të disa personave, dënohet
me burgim jo më pak se pesë vjet.
Neni 290
Shkelja e rregullave të qarkullimit rrugor
(Ndryshuar me ligjin nr. 144, datë 2.5.2013)
Shkelja e rregullave të qarkullimit rrugor, kur ka shkaktuar plagosjen e lehtë të disa personave, dënohet me
gjobë ose me burgim deri në një vit.
Shkelja e rregullave të qarkullimit rrugor, kur ka shkaktuar plagosjen e rëndë të një personi, dënohet me burgim
nga një deri në pesë vjet.
Shkelja e rregullave të qarkullimit rrugor, kur ka shkaktuar vdekjen e një personi, dënohet me burgim nga dy
deri në dhjetë vjet.
Kur nga vepra penale është shkaktuar vdekja ose plagosja e rëndë e disa personave, dënohet me burgim nga
pesë deri në njëzet vjet.
Neni 291
Drejtimi i automjeteve në mënyrë të parregullt
(Ndryshuar me ligjin nr. 144, datë 2.5.2013; ndryshuar me ligjin nr. 98, datë 31.7.2014)
90
Drejtimi i automjeteve apo mjeteve të tjera të motorizuara në gjendje të dehur, nën efektin e lëndëve
narkotike apo pa dëshminë përkatëse të aftësisë dënohet me burgim nga dhjetë ditë deri në tre vjet.
Gjykata mund të vendosë zëvendësimin e dënimit me burgim me pagimin e një shume të hollash në
favor të shtetit.
Neni 292
Shkelja e disiplinës së punës në transport
Shkelja e disiplinës së punës në transportin hekurudhor, ujor ose ajror prej punonjësve të këtij transporti, që ka
shkaktuar vdekjen ose dëmtimin e rëndë të shëndetit të personit, dënohet me gjobë ose me burgim gjer në dhjetë
vjet.
Kur nga vepra penale është shkaktuar vdekja ose dëmtimi i rëndë i shëndetit të disa personave, dënohet me
burgim jo më pak se pesë vjet.
Neni 293
Pengimi i qarkullimit të mjeteve të transportit
(Shtuar me ligjin nr. 44/2019, datë 18.7.2019)
Vënia e pengesave ose ndalimi, me çdo mjet e mënyrë, i qarkullimit të mjeteve të transportit
automobilistik, hekurudhor, ujor e ajror, dënohet me gjobë ose me burgim deri në tre vjet.
Neni 293/a
Përgjimi i paligjshëm i të dhënave kompjuterike
(Shtuar me ligjin nr. 10 023, datë 27.11.2008)
Përgjimi i paligjshëm me mjete teknike i transmetimeve jopublike, i të dhënave kompjuterike nga/ose
brenda një sistemi kompjuterik, përfshirë emetimet elektromagnetike nga një sistem kompjuterik, që mbart të
dhëna të tilla kompjuterike, dënohet me burgim nga tre deri në shtatë vjet.
Kur kjo vepër kryhet nga/ose brenda sistemeve kompjuterike ushtarake, të sigurisë kombëtare, të rendit
publik, të mbrojtjes civile apo në çdo sistem tjetër kompjuterik, me rëndësi publike, dënohet me burgim nga
shtatë deri në pesëmbëdhjetë vjet.
Neni 293/b
Ndërhyrja në të dhënat kompjuterike
(Shtuar me ligjin nr. 10 023, datë 27.11.2008; shtuar paragrafi i tretë me ligjin nr. 36/2017, datë 30.3.2017)
Dëmtimi, shtrembërimi, ndryshimi, fshirja apo suprimimi i paautorizuar i të dhënave kompjuterike
dënohen me burgim nga gjashtë muaj deri në tre vjet.
Kur kjo vepër kryhet në të dhënat kompjuterike ushtarake, të sigurisë kombëtare, të rendit publik, të
mbrojtjes civile, të shëndetësisë apo në çdo të dhënë tjetër kompjuterike, me rëndësi publike, dënohet me
burgim nga tre deri në dhjetë vjet.
Në rastet kur veprimet e parashikuara në paragrafin e parë janë kryer nga një i mitur, ndaj tij do të
zbatohen dispozitat e Kodit të Drejtësisë për të Mitur.
Neni 293/c
Ndërhyrja në sistemet kompjuterike
(Shtuar me ligjin nr. 10 023, datë 27.11.2008; shtuar paragrafi i tretë me ligjin nr. 36/2017, datë 30.3.2017)
91
Krijimi i pengesave serioze dhe të paautorizuara për të cenuar funksionimin e një sistemi kompjuterik,
nëpërmjet futjes, dëmtimit, shtrembërimit, ndryshimit, fshirjes apo suprimimit të të dhënave, dënohet me
burgim nga tre deri në shtatë vjet.
Kur kjo vepër kryhet në sistemet kompjuterike ushtarake, të sigurisë kombëtare, të rendit publik, të
mbrojtjes civile, të shëndetësisë apo në çdo sistem tjetër kompjuterik, me rëndësi publike, dënohet me burgim
nga pesë deri në pesëmbëdhjetë vjet.
Në rastet kur veprimet e parashikuara në paragrafin e parë janë kryer nga një i mitur, ndaj tij do të
zbatohen dispozitat e Kodit të Drejtësisë për të Mitur.
Neni 293/ç
Keqpërdorimi i pajisjeve
(Shtuar me ligjin nr. 10 023, datë 27.11.2008)
Prodhimi, mbajtja, shitja, dhënia në përdorim, shpërndarja apo çdo veprim tjetër, për vënien në
dispozicion të një pajisjeje, ku përfshihen edhe një program kompjuterik, një fjalëkalim kompjuterik, një kod
hyrjeje apo një e dhënë e tillë e ngjashme, të cilat janë krijuar ose përshtatur për hyrjen në një sistem
kompjuterik ose në një pjesë të tij, me qëllim kryerjen e veprave penale, të parashikuara në nenet 192/b,
293/a, 293/b e 293/c të këtij Kodi, dënohen me burgim nga gjashtë muaj deri në pesë vjet.
Neni 293/d
Shitja e paautorizuar e kartave SIM
(Shtuar me ligjin nr. 98, datë 31.7.2014)
Shkelja e rregullave të caktuara për shpërndarjen, shitjen dhe pajisjen me produkte/karta SIM përbën
kundërvajtje penale dhe dënohet me burgim nga tridhjetë ditë deri në gjashtë muaj.
SEKSIONI IV
VEPRA PENALE KUNDËR SEKRETIT DHE KUFIJVE SHTETËRORË
Neni 294
Tregimi i sekretit shtetëror nga personi që i është besuar
Tregimi, përhapja dhe informimi i fakteve, shifrave, përmbajtjes së dokumenteve apo materialeve që,
sipas ligjit të njohur publikisht, përbëjnë sekret shtetëror, nga personi që i është besuar ose që ka mundur të
vijë në dijeni për to për shkak të detyrës, dënohen me gjobë ose me burgim gjer në pesë vjet.
Po kjo vepër, e bërë botërisht, dënohet me gjobë ose me burgim gjer në dhjetë vjet.
Neni 295
Tregimi i sekretit shtetëror nga shtetasit
Tregimi, përhapja dhe informimi i fakteve, shifrave, përmbajtjes së dokumenteve apo materialeve që,
sipas ligjit të njohur publikisht, përbëjnë sekret shtetëror, nga cilido që ka mundur të vijë në dijeni për to,
dënohen me gjobë ose me burgim gjer në tre vjet.
Po kjo vepër, e bërë botërisht, dënohet me gjobë ose me burgim gjer në pesë vjet.
Neni 295/a
Zbulimi i akteve ose të dhënave sekrete
(Shtuar me ligjin nr. 9686, datë 26.2.2007; ndryshuar me ligjin nr. 23/2012, datë 1.3.2012)
92
Zbulimi ndaj të tretëve i të dhënave ose ndihma për të zbuluar të dhënat, të cilat ligji i përcakton si sekret, nga
ana e një funksionari publik ose e një personi të ngarkuar me një shërbim publik, në kundërshtim me përmbushjen
e rregullt të detyrës ose duke abuzuar me cilësitë e veta, dënohet me gjobë ose me burgim deri në pesë vjet.
Zbulimi ndaj të tretëve i të dhënave, të cilat përbëjnë sekret tregtar industrial ose profesional, nga ana e
personave publikë, që kanë detyrë ruajtjen e tyre, dënohet me gjobë ose me burgim deri në tre vjet.
Zbulimi i akteve sekrete ose i të dhënave, që përmbajnë aktet sekrete, nga prokurori ose oficeri i policisë
gjyqësore, si dhe mosrespektimi i detyrimeve të përcaktuara në nenin 103 të Kodit të Procedurës Penale, dënohet
me burgim nga një deri në pesë vjet.
Zbulimi i akteve sekrete ose i të dhënave të përmbajtura në aktet sekrete nga persona të tjerë, që kanë
dijeni për të dhëna për procedimin penal e që janë paralajmëruar nga prokurori ose oficeri i policisë gjyqësore
për moszbulimin e tyre, dënohet me burgim deri në tre vjet.
Zbulimi i të dhënave sekrete, që kanë lidhje me identitetin, procesin e bashkëpunimit, të mbrojtjes ose
për vendndodhjen e dëshmitarëve e të bashkëpunëtorëve të drejtësisë, të cilët përfitojnë mbrojtje të veçantë,
sipas ligjeve në fuqi, dënohet me burgim nga dy deri në gjashtë vjet.
Zbulimi i sekretit që ka sjellë si pasojë vdekjen, plagosjen e rëndë ose ka rrezikuar seriozisht jetën apo
shëndetin e dëshmitarëve ose të bashkëpunëtorëve të drejtësisë, të familjarëve të tyre apo të punonjësve të
policisë, të ngarkuar me mbrojtjen e tyre, dënohet me burgim nga tre deri në tetë vjet.
Neni 295/b
Shfrytëzimi i paligjshëm i të dhënave tregtare
(Shtuar me ligjin nr. 23/2012, datë 1.3.2012)
Tregtimi i një malli apo ofrimi i një shërbimi nëpërmjet përdorimit të informacionit ose të dhënave që
përbëjnë sekret tregtar ose informacion të privilegjuar nga persona që e kanë ose duhet ta kenë këtë
informacion apo të dhënë, dënohet me gjobë ose me burgim gjer në katër vjet.
Neni 296
Humbja e dokumenteve sekrete
Humbja e dokumenteve apo materialeve të tjera që, sipas ligjit të njohur publikisht, përbëjnë sekret
shtetëror, nga personi që i janë besuar për ruajtje apo për përdorim, dënohet me gjobë ose me burgim gjer në
tre vjet.
Neni 297
Kalimi i paligjshëm i kufirit shtetëror
(Shtuar me ligjin nr. 8279, datë 15.1.1998; ndryshuar me ligjin nr. 9188, datë 12.2.2004)
Kalimi i paligjshëm i kufijve shtetërorë përbën kundërvajtje penale dhe dënohet me gjobë ose me
burgim gjer në dy vjet.
Neni 298
Ndihma për kalim të paligjshëm të kufijve
(Shtuar një paragraf me ligjin nr. 8733, datë 24.1.2001; ndryshuar me ligjin nr. 9188, datë 12.2.2004; ndryshuar titulli dhe
paragrafi i parë me ligjin nr. 9686, datë 26.2.2007; ndryshuar me ligjin nr. 23/2012, datë 1.3.2012; shfuqizuar pjesa që
parashikon edhe dënimin me gjobë, si dënim kryesor, krahas dënimit me burgim, me ligjin nr. 144, datë 2.5.2013)
93
Strehimi, shoqërimi, vënia në dispozicion ose përdorimi i mjeteve të lundrimit, të fluturimit ose i mjeteve të
tjera të transportit apo çdo ndihmë tjetër, me qëllim kalimin e paligjshëm të kufirit të Republikës së Shqipërisë ose
për hyrjen e paligjshme të një personi në një shtet tjetër, pa qenë shtetas i tij ose që nuk ka leje qëndrimi në atë
shtet, dënohet me burgim nga një deri në katër vjet.
Kur ndihma jepet për qëllime fitimi, dënohet me burgim nga tre deri në shtatë vjet.
Kur kjo vepër kryhet në bashkëpunim ose më shumë se një herë, apo ka sjellë pasoja të rënda, dënohet me
burgim nga pesë deri në dhjetë vjet.
Kur vepra ka sjellë si pasojë vdekjen e të dëmtuarit, dënohet me burgim jo më pak se pesëmbëdhjetë vjet ose
me burgim të përjetshëm.
Kur vepra penale kryhet nëpërmjet shfrytëzimit të funksionit shtetëror ose shërbimit publik, dënimi me
burgim shtohet me ¼ e dënimit të dhënë.
Neni 299
Shkelja e rregullave mbi fluturimet
Shkelja e rregullave mbi fluturimet ndërkombëtare si, hyrja ose dalja nga territori i Republikës së
Shqipërisë pa leje fluturimi, mosrespektimi i vijave të fluturimit, i vendeve të zbritjes, i korridoreve ajrore apo
lartësisë të caktuar të fluturimit, dënohet me gjobë ose me burgim gjer në pesë vjet.
KREU IX
VEPRA PENALE KUNDËR DREJTËSISË
Neni 300
Moskallëzimi i krimit
Moskallëzimi në organet e ndjekjes penale, në gjykatë, në organet e rendit publik, të pushtetit ose të
administratës, i një krimi që është duke u kryer apo që është kryer, dënohet me gjobë ose me burgim gjer në
tre vjet.
Përjashtohen nga detyrimi për kallëzim të paralindurit dhe të paslindurit, vëllezërit dhe motrat,
bashkëshorti, adoptuesi dhe të adoptuarit, si edhe personat që janë të detyruar të ruajnë një sekret të njohur
për shkak të detyrës apo profesionit.
Neni 301
Veprime që pengojnë zbulimin e së vërtetës
Kryerja e veprimeve për të ndryshuar vendin e kryerjes së veprës penale duke prishur, ndryshuar apo
fshirë gjurmët e saj ose duke lëvizur, fshehur, asgjësuar, vjedhur, falsifikuar një send apo një dokument me
qëllim për të vështirësuar dhe penguar zbulimin e veprës penale dhe të autorit të saj, dënohet me gjobë ose
me burgim gjer në tre vjet.
Neni 302
Përkrahja e autorit të krimit
(Shtuar paragrafi i dytë me ligjin nr. 9275, datë 16.9.2004; shtuar paragrafi i dytë me ligjin nr. 9686, datë 26.2.2007)
Furnizimi i autorit të një krimi me ushqime, me mjete të tjera për jetesë ose sigurimi i një banese,
vendqëndrimi ose me çdo mënyrë tjetër me qëllim që t’i shpëtojë kërkimit, kapjes ose arrestimit, dënohet me
gjobë ose me burgim gjer në pesë vjet.
94
Po kjo vepër kur kryhet në lidhje me veprat penale, të parashikuara në nenet 73, 74, 75, 79, 219, 220,
221, 230, 230/a, 230/b, 231, 232, 232/a, 234/a, 234/b, 284/a, 333 e 333/a të këtij Kodi, dënohet me burgim
nga dy deri në shtatë vjet.
Përjashtohen nga përgjegjësia penale të paralindurit dhe të paslindurit, vëllezërit dhe motrat,
bashkëshorti, adoptuesit dhe të adoptuarit.
Neni 303
Fshehja ose asgjësimi i kufomës
Fshehja ose asgjësimi i kufomës së një personi, viktimë e vrasjes apo të veprave të tjera të dhunshme, e
bërë me qëllim për të ndihmuar autorin e krimit që t’i shpëtojë kërkimit, kapjes dhe arrestimit, dënohet me
gjobë ose me burgim gjer në pesë vjet.
Neni 304
Detyrimi për të kallëzuar provën
Mosparaqitja menjëherë për të kallëzuar ose dëshmuar para organeve të prokurorisë, gjykatës apo
organeve të rendit, për provën e njohur që e bën të pafajshëm një person tjetër që akuzohet ose është dënuar
për një vepër penale, dënohet me gjobë ose me burgim gjer në pesë vjet.
Përjashtohen nga detyrimi për kallëzim autori i veprës penale, si dhe personat që vijnë në dijeni të
provës për shkak të detyrës apo profesionit dhe janë të detyruar të mos kallëzojnë e dëshmojnë për të.
Neni 305
Kallëzimi i rremë
Kallëzimi për kryerjen e një krimi që dihet se nuk është kryer ose për kryerjen e një krimi nga një person
që dihet se nuk e ka kryer atë, si edhe, krijimi i provave të rreme me qëllim që të bëhen ndjekje penale,
dënohen me gjobë ose me burgim gjer në pesë vjet.
Neni 305/a
Deklaratat e rreme përpara prokurorit
(Shtuar me ligjin nr. 9686, datë 26.2.2007)
Kushdo që, gjatë hetimeve apo procedimeve penale, i pyetur nga një prokuror që të japë informacionin e
duhur lidhur me hetimin, jep të dhëna, me gojë ose me shkrim, që ai e di se janë, tërësisht ose pjesërisht, të
rreme apo fsheh fakte ose prova, dënohet me gjobë ose me burgim deri në një vit.
Dispozitat e këtij neni nuk janë të zbatueshme në rast se akti është kryer në çdo fazë të procedimit penal
nga një person i dyshuar ose i pandehur për veprën penale ose nga dikush, që duhej të ishte përjashtuar nga
kërkesa për informacion apo për të dëshmuar, për çdo arsye të ligjshme, ose që nuk ishte paralajmëruar për të
drejtën për të mos dëshmuar apo për t’iu përgjigjur pyetjeve.
Neni 305/b
Deklaratat e rreme përpara oficerit të policisë gjyqësore
(Shtuar me ligjin nr. 9686, datë 26.2.2007)
Kushdo që, gjatë hetimit, i pyetur nga një oficer i policisë gjyqësore që të japë informacionin e duhur, jep
të dhëna, me gojë ose me shkrim, që ai i di se janë, tërësisht ose pjesërisht, të rreme apo fsheh fakte ose
prova, përbën kundërvajtje penale dhe dënohet me gjobë ose me burgim deri në gjashtë muaj.
Dispozitat e këtij neni nuk janë të zbatueshme në rast se akti është kryer në çdo fazë të procedimit penal
nga një person i dyshuar ose i pandehur për veprën penale ose nga dikush, që duhej të ishte përjashtuar nga
95
kërkesa për informacion apo për të dëshmuar, për çdo arsye të ligjshme, ose që nuk ishte paralajmëruar për të
drejtën për të mos dëshmuar apo për t’iu përgjigjur pyetjeve.
Neni 306
Dëshmia e rreme
(Ndryshuar paragrafi i parë me ligjin nr. 8733, datë 24.1.2001; shtuar paragrafi i tretë, me ligjin nr. 9275, datë 16.9.2004;
ndryshuar fjalë në paragrafin e tretë me ligjin nr. 9686, datë 26.2.2007)
Dëshmia e rreme e bërë përpara gjykatës përbën kundërvajtje penale dhe dënohet me gjobë ose me
burgim gjer në dy vjet.
Kur dëshmia e rreme bëhet me qëllim fitimi apo çdo interes tjetër të dhënë apo të premtuar, dënohet me
gjobë ose me burgim gjer në tre vjet.
Po kjo vepër kur kryhet në lidhje me veprat penale të parashikuara në nenet 234/a, 234/b, 284/a 333 e
333/a të këtij Kodi, dënohet me burgim nga dy deri në gjashtë vjet.
Neni 307
Refuzimi për të dëshmuar
(Ndryshuar paragrafi i dytë, shtuar paragrafi i fundit, me ligjin nr. 9686, datë 26.2.2007)
Refuzimi për t’iu përgjigjur pyetjeve rreth dijenisë për kryerjen e një vepre penale apo të autorit të saj,
përbën kundërvajtje penale dhe dënohet me gjobë ose me burgim gjer në një vit.
Kur refuzimi për të dëshmuar bëhet me qëllim fitimi apo çdo interes tjetër të dhënë apo të premtuar,
dënohet me burgim nga një deri në katër vjet.
Dispozitat e këtij neni nuk janë të zbatueshme në rast se akti është kryer në çdo fazë të procedimit penal
nga një person i dyshuar ose i pandehur për veprën penale ose nga dikush, që duhej të ishte përjashtuar nga
kërkesa për informacion apo për të dëshmuar, për çdo arsye të ligjshme, ose që nuk ishte paralajmëruar për të
drejtën për të mos dëshmuar apo për t’iu përgjigjur pyetjeve.
Neni 308
Përkthimi i rremë
Shtrembërimi me dashje i përmbajtjes së një dokumenti apo shkrimi të dhënë për përkthim nga organet
e ndjekjes penale apo gjykata ose përkthimi i rremë përpara tyre, përbën kundërvajtje penale dhe dënohet me
gjobë ose me burgim gjer në dy vjet.
Kur përkthimi i rremë bëhet me qëllim fitimi apo çdo interes tjetër të dhënë apo të premtuar, dënohet
me gjobë ose me burgim gjer në tre vjet.
Neni 309
Ekspertimi i rremë
Dhënia me dashje e rezultateve të rreme në raportet e ekspertimit të bëra me shkrim apo me gojë
përpara organeve të ndjekjes penale ose gjykatës, dënohet me gjobë ose me burgim gjer në tre vjet.
Kur ekspertimi i rremë bëhet me qëllim fitimi apo çdo interes tjetër të dhënë apo të premtuar, dënohet
me gjobë ose me burgim gjer në pesë vjet.
Neni 310
Mosparaqitja e dëshmitarit, ekspertit apo përkthyesit
96
Mosparaqitja e dëshmitarit, ekspertit apo përkthyesit, pa shkaqe të arsyeshme ose mospranimi prej tyre
për të kryer detyrat e caktuara nga organi i ndjekjes penale ose gjykata, përbën kundërvajtje penale dhe
dënohet me gjobë ose me burgim gjer në gjashtë muaj.
Neni 311
Kanosja për të mos kallëzuar
(Ndryshuar me ligjin nr. 9686, datë 26.2.2007; ndryshuar me ligjin nr. 23/2012, datë 1.3.2012)
Kanosja, që i bëhet të dëmtuarit nga vepra penale, me qëllim që të mos kallëzojë, të ankohet apo të
tërheqë kallëzimin ose ankimin e bërë, dënohet me burgim nga një deri në katër vjet.
Neni 312
Korrupsioni aktiv i dëshmitarit, i ekspertit ose përkthyesit
(Ndryshuar me ligjin nr. 8733, datë 24.1.2001; nr. 9275, datë 16.9.2004; shfuqizuar pjesa që parashikon edhe dënimin me
gjobë, si dënim kryesor, krahas dënimit me burgim, me ligjin nr. 144, datë 2.5.2013)
Premtimi, propozimi ose dhënia, drejtpërdrejt ose tërthorazi, i çfarëdo përfitimi të parregullt, për vete
ose për persona të tretë, dëshmitarit, ekspertit ose përkthyesit, për të siguruar deklarime ose dëshmi,
ekspertim ose përkthim të rremë ose për të refuzuar kryerjen e detyrimeve të tyre përpara organeve të
ndjekjes penale dhe gjykatës, dënohen me burgim deri në katër vjet.
Neni 312/a
Kanosja për deklarime a dëshmi, ekspertim ose përkthim
të rremë
(Shtuar me ligjin nr. 9275, datë 16.9.2004; ndryshuar me ligjin nr. 9686, datë 26.2.2007)
Kanosja ose vepra të tjera dhune, që i bëhen personit për të siguruar deklarime a dëshmi, ekspertim ose
përkthim të rremë ose për të refuzuar kryerjen e detyrave të tyre përpara organeve të ndjekjes penale dhe
gjykatës dënohet me burgim nga një deri në katër vjet.
Neni 313
Fillimi i paligjshëm i ndjekjes penale
Fillimi i paligjshëm i ndjekjes penale nga prokurori kundër një personi që dihet se është i pafajshëm
dënohet me gjobë ose me burgim gjer në pesë vjet.
Neni 313/a
Zhdukja ose humbja e fashikullit
(Shtuar me ligjin nr. 8733, datë 24.1.2001)
Zhdukja ose humbja me çdo mënyrë e fashikullit të hetimit ose të gjykimit, si dhe heqja prej tyre e
dokumenteve, shkresave ose të dhënave të tjera që ndodhen të bashkuara me to, kur ka sjellë pasoja të rënda në
dëm të interesave të shtetasve ose të shtetit, dënohet me gjobë ose me burgim gjer në pesë vjet.
Neni 313/b
Ndalimi i dhënies dhe i shpalljes së të dhënave në kundërshtim me ligjin
97
(Shtuar me ligjin nr. 9275, datë 16.9.2004; ndryshuar me ligjin nr. 23/2012, datë 1.3.2012; ndryshuar pika 1, shtuar
pikat 2 e 3, dhe rinumëruar paragrafët, me ligjin nr. 36/2017, datë 30.3.2017)
1. Dhënia ose publikimi me çfarëdo lloj forme, në kundërshtim me ligjin e të dhënave me karakter të klasifikuar
dhe konfidencial që rrezikojnë jetën, integritetin fizik ose lirinë e personave të mbrojtur, sipas legjislacionit në fuqi
për mbrojtjen e dëshmitarëve dhe bashkëpunëtorëve të drejtësisë, me qëllim zbulimin e këtyre personave, dënohet
me gjobë ose me burgim deri në dy vjet.
2. Kur nga kryerja e kësaj vepre penale kanë ardhur pasoja të rënda për shëndetin e tyre dënohet me burgim nga
6 muaj deri në tre vjet.
3. Kur kjo vepër kryhet nga njëri prej personave që kanë përgjegjësinë për të ruajtur karakterin e klasifikuar dhe
konfidencial të të dhënave, dënohet me gjobë ose me burgim deri në tre vjet dhe, kur nga kryerja e kësaj vepre kanë
ardhur pasoja të rënda për shëndetin e tyre, me burgim nga dy deri në pesë vjet.
4. Kur vepra ka sjellë si pasojë vdekjen dënohet me burgim nga tre deri në dhjetë vjet.
Neni 314
Përdorimi i dhunës gjatë hetimeve
Përdorimi i dhunës nga personi i ngarkuar me zhvillimin e hetimeve për ta detyruar shtetasin të bëjë
deklaratë, të dëshmojë ose të pohojë fajësinë e tij a të një tjetri, dënohet me burgim nga tre gjer në dhjetë vjet.
Neni 315
Dhënia e një vendimi të padrejtë
(Shfuqizuar me vendimin e Gjykatës Kushtetuese nr. 11, datë 2.4.2008)
Neni 316
Kundërshtimi dhe goditja e gjyqtarit
Kundërshtimi me dhunë, goditjet dhe vepra të tjera dhune që i bëhen gjyqtarit apo anëtarëve të trupit
gjykues, prokurorit, avokatit, ekspertëve, çdo arbitri të caktuar për një çështje, për ta penguar në kryerjen e
detyrës apo për shkak të saj, dënohen me gjobë ose me burgim gjer në shtatë vjet.
Neni 317
Kanosja e gjyqtarit
Kanosja që i bëhet gjyqtarit apo anëtarëve të trupit gjykues, prokurorit, avokatit ose çdo arbitri të caktuar
për një çështje për shkak të veprimtarisë së tyre, dënohet me gjobë ose me burgim gjer në tre vjet.
Neni 318
Fyerja e gjyqtarit
(Ndryshuar me ligjin nr. 23/2012, datë 1.3.2012)
Fyerja e gjyqtarit apo anëtarëve të trupit gjykues, prokurorit, avokatit ose anëtarit të arbitrazhit, për
shkak të veprimtarisë së tyre në një çështje, përbën kundërvajtje penale dhe dënohet me gjobë ose me burgim
gjer në tre muaj.
Neni 319
Korrupsioni aktiv i gjyqtarit, prokurorit dhe i funksionarëve të tjerë të drejtësisë
(Ndryshuar me ligjin nr. 9275, datë 16.9.2004; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
98
Premtimi, propozimi ose dhënia, drejtpërdrejt ose tërthorazi, i çfarëdo përfitimi të parregullt, për vete
ose për persona të tjerë, gjyqtarit, prokurorit ose çdo punonjësi tjetër të organeve të drejtësisë, për të kryer ose
mos kryer një veprim, që lidhet me detyrën a funksionin e tij, dënohen me burgim nga një vit deri në katër
vjet.
Neni 319/a
Korrupsioni aktiv i gjyqtarit ose i zyrtarit të gjykatave ndërkombëtare
(Shtuar me ligjin nr. 23/2012, datë 1.3.2012; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Premtimi, propozimi ose dhënia, drejtpërdrejt a tërthorazi, i çfarëdo përfitimi të parregullt, për vete ose
për persona të tjerë, gjyqtarit ose zyrtarit të gjykatave ndërkombëtare, për të kryer apo për të mos kryer një
veprim, që lidhet me detyrën a funksionin e tij, dënohen me burgim nga një vit gjer në katër vjet.
Neni 319/b
Korrupsioni aktiv i arbitrit vendas dhe të huaj
(Shtuar me ligjin nr. 23/2012, datë 1.3.2012; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Premtimi, propozimi ose dhënia, drejtpërdrejt a tërthorazi, i çfarëdo përfitimi të parregullt, për vete ose
për persona të tjerë, arbitrit vendas ose të huaj, për të kryer apo për të mos kryer një veprim, që lidhet me
detyrën a funksionin e tij, dënohen me burgim nga një vit gjer në katër vjet.
Neni 319/c
Korrupsioni aktiv i anëtarëve të jurive gjyqësore të huaja
(Shtuar me ligjin nr. 23/2012, datë 1.3.2012; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Premtimi, propozimi ose dhënia, drejtpërdrejt a tërthorazi, i çfarëdo përfitimi të parregullt, për vete ose
për persona të tjerë, i anëtarëve të jurive gjyqësore të huaja, për të kryer apo për të mos kryer një veprim, që
lidhet me detyrën a funksionin e tij, dënohen me burgim nga një vit gjer në katër vjet.
Neni 319/ç
Korrupsioni pasiv i gjyqtarëve, prokurorëve dhe funksionarëve të tjerë të organeve të drejtësisë
(Shtuar me ligjin nr. 9275, datë 16.9.2004; numërtuar me ligjin nr. 23/2012, datë 1.3.2012; shfuqizuar pjesa që
parashikon edhe dënimin me gjobë, si dënim kryesor, krahas dënimit me burgim, me ligjin nr. 144, datë 2.5.2013)
Kërkimi ose marrja, drejtpërdrejt ose tërthorazi, i çdo lloj përfitimi të parregullt ose i një premtimi të
tillë, për vete ose për persona të tjerë, ose pranimi i një oferte a premtimi, që vjen nga përfitimi i parregullt,
nga gjyqtari, prokurori ose funksionarë të tjerë të organeve të drejtësisë, për të kryer ose mos kryer një veprim
që lidhet me detyrën e funksionin e tij, dënohen me burgim nga tre deri në dhjetë vjet.
Neni 319/d
Korrupsioni pasiv i gjyqtarit ose i zyrtarit të gjykatave ndërkombëtare
(Shtuar me ligjin nr. 23/2012, datë 1.3.2012; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
99
Kërkimi ose marrja, drejtpërdrejt a tërthorazi, i çdo lloj përfitimi të parregullt ose i një premtimi të tillë,
për vete ose për persona të tjerë, apo pranimi i një oferte a premtimi që vjen nga përfitimi i parregullt, nga
gjyqtari ose zyrtari i një gjykate ndërkombëtare, për të kryer apo për të mos kryer një veprim, që lidhet me
detyrën a funksionin e tij, dënohet me burgim nga tre gjer në dhjetë vjet.
Neni 319/dh
Korrupsioni pasiv i arbitrit vendas dhe të huaj
(Shtuar me ligjin nr. 23/2012, datë 1.3.2012; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Kërkimi ose marrja, drejtpërdrejt a tërthorazi, i çdo lloj përfitimi të parregullt ose i një premtimi të tillë,
për vete ose për persona të tjerë, apo pranimi i një oferte a premtimi që vjen nga përfitimi i parregullt, nga
arbitri vendas ose i huaj për të kryer apo për të mos kryer një veprim, që lidhet me detyrën a funksionin e tij,
dënohet me burgim nga dy gjer në tetë vjet.
Neni 319/e
Korrupsioni pasiv i anëtarëve të jurive gjyqësore të huaja
(Shtuar me ligjin nr. 23/2012, datë 1.3.2012; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Kërkimi ose marrja, drejtpërdrejt a tërthorazi, i çdo lloj përfitimi të parregullt ose i një premtimi të tillë,
për vete a për persona të tjerë, apo pranimi i një oferte a premtimi që vjen nga përfitimi i parregullt, nga një
anëtar i jurive gjyqësore të huaja, për të kryer apo për të mos kryer një veprim, që lidhet me detyrën a
funksionin e tij, dënohet me burgim nga dy gjer në tetë vjet.
Neni 320
Pengime për ekzekutimin e vendimeve të gjykatës
Fshehja, tjetërsimi, konsumimi, dëmtimi apo shkatërrimi i sendeve për të cilat është marrë një vendim
prej gjykatës, ose kryerja e veprimeve të tjera të bëra me qëllim që të mos ekzekutohet ose të pengohet
ekzekutimi i vendimit gjyqësor, përbën kundërvajtje penale dhe dënohet me gjobë ose me burgim gjer në dy
vjet.
Neni 320/a
Mosekzekutimi pa shkaqe të përligjura i vendimit të gjykatës
(Shtuar me ligjin nr. 8733, datë 24.1.2001)
Mosekzekutimi pa shkaqe të përligjura i një vendimi penal ose civil të gjykatës, nga punonjësi i ngarkuar
me ekzekutimin e vendimeve, përbën kundërvajtje penale dhe dënohet me gjobë ose me burgim gjer në dy
vjet.
Kur kjo vepër kryhet me qëllim fitimi ose çdo interes tjetër të dhënë ose të premtuar, si dhe për të
favorizuar persona që kanë interes për mosekzekutimin e vendimit, dënohet me gjobë ose me burgim gjer në
tre vjet.
Neni 321
Veprime në kundërshtim me vendimin e gjykatës
(Shtuar paragrafi me ligjin nr. 23/2012, datë 1.3.2012)
100
Kryerja e veprimeve në kundërshtim me vendimin e gjykatës në lidhje me detyrimet e lindura nga
dënimet plotësuese të dhëna prej saj, përbën kundërvajtje penale dhe dënohet me gjobë ose me burgim gjer
në dy vjet.
Kryerja e veprimeve në kundërshtim me vendimin e gjykatës, në lidhje me detyrat e lindura nga urdhrat
e mbrojtjes të dhëna prej saj, përbën kundërvajtje penale dhe dënohet me burgim gjer në dy vjet.
Neni 322
Prishja e vulave dhe shenjave
Prishja me dashje e vulave dhe shenjave të tjera të vendosura mbi sende të ndryshme nga organet e
ndjekjes penale dhe gjyqësore, përbën kundërvajtje penale dhe dënohet me gjobë ose me burgim gjer në
gjashtë muaj.
Neni 323
Largimi i të burgosurit nga vendi i qëndrimit
Largimi i të ndaluarit, arrestuarit apo të dënuarit me burgim nga vendi i qëndrimit të detyrueshëm ose gjatë
transportimit të tij nga një vend në tjetrin, dënohet me burgim gjer në pesë vjet.
Kur vepra penale kryhet me dhunë ose me përdorim të armëve, substancave zjarrvënëse, eksplozive dhe
helmuese dënohet me burgim nga pesë gjer në pesëmbëdhjetë vjet.
Neni 324
Dhënia ndihmë një të burgosuri për largim
(Ndryshuar paragrafi i parë me ligjin nr. 135/2015, datë 5.12.2015)
Dhënia e këshillave, informatave, mjeteve të ndaluarit, të arrestuarit ose të burgosurit, me qëllim për t’u
larguar nga vendi i qëndrimit të detyruar, dënohet me burgim nga tre deri në shtatë vjet.
Kur dhënia ndihmë bëhet nga i ngarkuari me ruajtjen, mbikëqyrjen apo transportimin, ose që për shkak
të funksionit ka të drejtë të hyjë në institucione burgimi apo të ketë lidhje me të ndaluar, arrestuar apo të
burgosur, dënohet me burgim nga pesë gjer në dhjetë vjet.
Neni 324/a
Futja ose mbajtja e sendeve të ndaluara në institucionin e ekzekutimit të vendimeve
me burgim
(Shtuar me ligjin nr. 135/2015, datë 5.12.2015)
Futja ose mbajtja e sendeve të ndaluara në institucionin e ekzekutimit të vendimeve me burgim, të
cilat, sipas legjislacionit në fuqi, janë të ndaluara, dënohet me burgim nga një deri në tre vjet.
Po kjo vepër, kur kryhet në bashkëpunim, më shumë se një herë ose nga personi që ka për detyrë
ruajtjen dhe sigurinë fizike ose që për shkak të detyrës ose profesionit ka të drejtë të hyjë në institucione
burgimi, dënohet me burgim nga pesë deri në dhjetë vjet.
KREU X
VEPRA PENALE QË PREKIN ZGJEDHJET E LIRA DHE SISTEMIN DEMOKRATIK
TË ZGJEDHJEVE
Neni 325
Pengimi i subjekteve zgjedhore
(Ndryshuar me ligjin nr. 23/2012, datë 1.3.2012, ndryshuar fjalë me ligjin nr. 89/2017, datë 22.5.2017)
101
Pengimi me anë të kanosjes, dhunës, apo me çdo mënyrë tjetër i subjekteve zgjedhore apo i kandidatëve
për të zhvilluar veprimtarinë e tyre në përputhje me ligjin gjatë fushatës zgjedhore, dënohet me burgim nga
një vit deri ne pesë vjet.
Neni 326
Falsifikimi i materialit zgjedhor dhe rezultateve të zgjedhjeve
(Ndryshuar me ligjin nr. 23/2012, datë 1.3.2012; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Falsifikimi, shpërndarja ose përdorimi i fletëve të votimit, i dokumenteve dhe materialit zgjedhor, me qëllim
ndryshmin e rezultatit të zgjedhjeve nëpërmjet paraqitjes në to të të dhënave, që dihen se janë të pasakta,
zëvendësimi i të saktave me të rreme ose nëpërmjet futjes në kuti të fletëve të votimit në mënyrë të paligjshme
dënohet me burgim nga një gjer në pesë vjet.
Po kjo vepër kur kryhet nga personat që kanë për detyrë të administrojnë procesin zgjedhor, ose ka sjellë pasoja
të rënda në mbarëvajtjen e votimit, ka cenuar integritetin e rezultatit të zgjedhjeve apo ka sjellë pavlefshmërinë e
tyre, dënohet me burgim nga tre gjer në shtatë vjet.
Neni 326/a
Dëmtimi me dashje i materialit zgjedhor
(Shtuar me ligjin nr. 23/2012, datë 1.3.2012; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Dëmtimi, prishja, shkatërrimi me dashje, apo zëvendësimi në kundërshtim me ligjin i pajisjeve, vulave, kodeve
të sigurisë apo çdo materiali tjetër zgjedhor të parashikuar nga ligji, dënohet me burgim nga gjashtë muaj gjer në
pesë vjet.
Po këto vepra kur kryhen nga personat përgjegjës për administrimin zgjedhor ose në bashkëpunim, ose më
shumë se një herë, apo kur kanë sjellë pasoja të rënda në mbarëvajtjen e zgjedhjeve, kanë sjellë pavlefshmërinë e
tyre apo kanë cenuar rezultatin e votimit, dënohen me burgim nga tre gjer në tetë vjet.
Neni 327
Shkelja e fshehtësisë së votimit
(Ndryshuar me ligjin nr. 23/2012, datë 1.3.2012 dhe me ligjin nr. 89/2017, datë 22.5.2017)
Shkelja e rregullave që garantojnë fshehtësinë e votimit nga ana e zgjedhësit, nëpërmjet fotografimit të
fletës së votimit, ose filmimit të saj, ose dokumentimit me çdo mjet dhe formë të mënyrës sesi ka votuar,
shfaqjes së tyre tek persona të tjerë, përbën vepër penale dhe dënohet me burgim nga tre muaj deri në tre vjet.
Shkelja e rregullave që garantojnë fshehtësinë e votimit nga ana e personave të ngarkuar me zgjedhjet,
përbën vepër penale dhe dënohet me burgim nga gjashtë muaj deri në tre vjet.
Nxitja me ose pa shpërblim, ose detyrimi i zgjedhësit për të shkelur rregullat që garantojnë fshehtësinë e
votimit, sipas paragrafit të parë të këtij neni, përbën vepër penale dhe dënohet nga një vit deri në katër vjet me
burgim.
Neni 327/a
Votimi më shumë se një herë ose pa u identifikuar
(Shtuar me ligjin nr. 23/2012, datë 1.3.2012; ndryshuar paragrafi i tretë me ligjin nr. 89/2017, datë 22.5.2017)
Votimi më shumë se një herë në të njëjtat zgjedhje, votimi për persona të tjerë, duke paraqitur
dokumente identifikimi të rreme apo duke përdorur dokumente të zgjedhësve të tjerë dënohet me burgim nga
një gjer në tre vjet.
102
Lejimi me dashje i kryerjes së kësaj vepre nga komisionerët zgjedhorë dënohet me burgim nga një gjer
në pesë vjet.
Lejimi me dashje nga komisionerët zgjedhorë i votimit, pa kryer identifikimin e shtetasit sipas ligjit,
përbën vepër penale dhe dënohet me burgim nga gjashtë muaj deri në tre vjet.
Neni 328
Korrupsioni aktiv në zgjedhje
(Ndryshuar me ligjin nr. 23/2012, datë 1.3.2012 dhe me ligjin nr. 89/2017, datë 22.5.2017, hequr fjalë me ligjin nr.
146/2020, datë 17.12.2020)
Ofrimi ose dhënia e të hollave, të mirave materiale, premtimi për vend pune ose favorizime të tjera në
cilëndo formë, për zgjedhësin ose persona të tjerë të lidhur me të, me qëllim marrjen e firmës për paraqitjen e
një kandidati në zgjedhje, për të votuar në një mënyrë të caktuar, për të marrë pjesë ose jo në votime, ose për
t’u angazhuar në veprimtari të paligjshme për mbështetjen e një kandidati ose partie politike, përbën vepër
penale dhe dënohet me burgim nga një vit deri në pesë vjet.
Neni 328/a
Përdorimi i funksionit publik për veprimtari politike ose zgjedhore
(Shtuar me ligjin nr. 23/2012, datë 1.3.2012; ndryshuar me ligjin nr. 89/2017, datë 22.5.2017, hequr fjalë në paragrafin e
fundit me ligjin nr. 146/2020, datë 17.12.2020)
Pjesëmarrja e një punonjësi që kryen një detyrë shtetërore në shërbimin civil ose në një funksion
jopolitik në administratën shtetërore, në kundërshtim me ligjin, në aktivitetet ose fushatën zgjedhore, të një
partie politike ose kandidati në zgjedhje, përbën vepër penale dhe dënohet me burgim nga gjashtë muaj deri
në tre vjet.
Detyrimi ose organizimi për të marrë pjesë në veprimtari zgjedhore të një subjekti zgjedhor i nxënësve
të arsimit parauniversitar nga punonjës që kryejnë një detyrë shtetërore në arsimin publik, ose detyrë a
funksion në arsimin jopublik, përbën vepër penale dhe dënohet me burgim nga gjashtë muaj deri në tre vjet.
Detyrimi ose kërkesa drejtuar shtetasve, nga një punonjës që kryen një detyrë shtetërore, që kundër
vullnetit të tyre ose nën kërcënimin e përdorimit të masave administrative ose disiplinore, për të marrë pjesë
në veprimtari zgjedhore të një subjekti zgjedhor, për të marrë ose jo pjesë në zgjedhje, për të mbështetur ose
jo një parti politike ose një kandidat në zgjedhje, ose për të votuar në një mënyrë caktuar, përbën vepër penale
dhe dënohet me burgim nga një vit deri në tre vjet.
Përdorimi nga një punonjës që kryen një detyrë shtetërore, i të mirave publike, funksionit ose
veprimtarisë shtetërore, ose i burimeve financiare ose njerëzore, me qëllim favorizimin e një partie politike
ose kandidati në zgjedhje, përbën vepër penale dhe dënohet me burgim nga një vit deri në tre vjet.
Neni 328/b
Korrupsioni pasiv në zgjedhje
(Shtuar me ligjin nr. 89/2017, datë 22.5.2017, hequr fjalë me ligjin nr. 146/2020, datë 17.12.2020)
Kërkimi ose pranimi nga zgjedhësi i të hollave, të mirave materiale, ose favorizimeve të tjera në cilëndo
formë, për vete ose të tjerët, me qëllim për të dhënë firmën për paraqitjen e një kandidati në zgjedhje, për të votuar
në një mënyrë të caktuar, për të marrë pjesë ose jo në votime, ose për t’u angazhuar në veprimtari të paligjshme në
mbështetjen e një kandidati ose partie politike, përbën vepër penale dhe dënohet me burgim nga një deri në pesë
vjet.
Neni 329
Kanosja apo dhunimi ndaj pjesëmarrësve në zgjedhje
(Ndryshuar me ligjin nr. 23/2012, datë 1.3.2012; ndryshuar me ligjin nr. 89/2017, datë 22.5.2017)
103
Kanosja që i bëhet zgjedhësit për të votuar në një mënyrë të caktuar apo për të marrë pjesë ose jo në
votime, përbën vepër penale dhe dënohet me burgim nga gjashtë muaj deri në tre vjet.
Kanosja apo përdorimi i dhunës që i bëhet komisionerit, vëzhguesit, numëruesit si dhe çdo zyrtari tjetër
të ngarkuar me zgjedhjet për ta penguar në kryerjen e detyrës apo për shkak të veprimtarisë së tij në
administrimin zgjedhor dënohet me burgim nga një vit deri në katër vjet.
Kur kjo vepër kryhet në bashkëpunim ose më shumë se një herë dënohet me burgim nga dy deri në pesë
vjet.
Neni 330
Pengimi i zgjedhësit
(Ndryshuar me ligjin nr. 23/2012, datë 1.3.2012; ndryshuar fjalë me ligjin nr. 89/2017, datë 22.5.2017)
Pengimi i zgjedhësit për të votuar në qendrën e tij të votimit, duke shkelur rregullat e votimit, duke i
marrë apo dëmtuar dokumentin e tij të identifikimit, apo në çdo formë tjetër, dënohet me burgim nga një vit
deri në pesë vjet.
Kur kjo vepër kryhet më shumë se një herë, ndaj më shumë se një zgjedhësi apo kur kryhet nga
komisionerët zgjedhorë, dënohet me burgim nga tre deri në shtatë vjet.
Neni 330/a
Braktisja e detyrës nga anëtarët e komisioneve të zgjedhjeve
(Shtuar me ligjin nr. 23/2012, datë 1.3.2012; ndryshuar fjalë me ligjin nr. 89/2017, datë 22.5.2017)
Braktisja e detyrës apo refuzimi për të kryer detyrën nga personat e ngarkuar me administrimin e
procesit të votimit dhe të numërimit, përbën vepër penale dhe dënohet me burgim nga gjashtë muaj deri në
tre vjet.
Kur veprimet e mësipërme kryhen duke marrë me vete ose duke zhdukur materialet zgjedhore, ose kur
kanë sjellë pasoja të rënda për procesin e votimit apo kanë çuar në pavlefshmërinë e zgjedhjeve, dënohet me
burgim nga dy deri në shtatë vjet.
Neni 331
Shkelja e së drejtës së zgjedhjes
(Ndryshuar me ligjin nr. 23/2012, datë 1.3.2012; shfuqizuar pjesa që parashikon edhe dënimin me gjobë, si dënim kryesor,
krahas dënimit me burgim, me ligjin nr. 144, datë 2.5.2013)
Mospërfshirja me dashje në listat e zgjedhësve e personave që e kanë të drejtën e zgjedhjes ose regjistrimi me
dashje në to i personave që nuk e kanë këtë të drejtë, dënohet me burgim nga një gjer në pesë vjet.
Po kjo vepër e kryer në bashkëpunim, kur ka sjellë pasoja të rënda për interesat e zgjedhësve apo mbarëvajtjen e
procesit zgjedhor dënohet me burgim nga dy gjer në pesë vjet.
Neni 331/a
Marrja ose përdormi i paligjshëm i dokumenteve të identifikimit
(Shtuar me ligjin nr. 89/2017, datë 22.5.2017)
Dhënia e dokumentit të identifikimit me qëllim përdorimin e tij në mënyrë të paligjshme për zgjedhje,
garantimin e mospjesëmarrjes në votime, për të ndikuar në mënyrën e votimit, ose për çdo qëllim tjetër të
paligjshëm që lidhet me zgjedhjet, përbën vepër penale dhe dënohet me burgim nga një vit deri në tre vjet.
Marrja e dokumentit të identifikimit të shtetasve të tjerë, me qëllim përdorimin e tij në mënyrë të paligjshme për
zgjedhje, moslejimin për të votuar, për të ndikuar në mënyrën e votimit, ose për çdo qëllim tjetër të paligjshëm që
lidhet me zgjedhjet, përbën vepër penale dhe dënohet me burgim nga një deri në pesë vjet.
104
Neni 332
Shpërdorimi i autoritetit ushtarak
(Ndryshuar fjalë me ligjin nr. 89/2017, datë 22.5.2017)
Shpërdorimi i autoriteti ushtarak nga oficeri ose kuadri ushtarak për të influencuar në votim tek
ushtarakët e tjerë që ka në varësi, me dhënie urdhrash, këshilla apo me çfarëdo lloj propagande, përbën vepër
penale dhe dënohet me burgim nga gjashtë muaj deri në tre vjet.
Neni 332/a
Shpërdorimi i autoritetit policor
(Shtuar me ligjin nr. 89/2017, datë 22.5.2017)
Shpërdorimi i autoritetit policor nga punonjësi i Policisë së Shtetit ose i Policisë së Burgjeve për të
influencuar në mbështetjen e një partie politike ose kandidati në zgjedhje, nëpërmjet mosushtrimit të
funksionit me paanësi sipas ligjit, pjesëmarrjes në veprimtari politike të një partie politike ose kandidati në
zgjedhje, me kryerjen e çdo veprimi ose dhënien e urdhrave, këshillave apo çdo lloji tjetër propagande që
favorizon një parti politike ose kandidat në zgjedhje, përbën vepër penale dhe dënohet me burgim nga një vit
deri në pesë vjet.
KREU XI
VEPRA PENALE TË KRYERA NGA BANDA E ARMATOSUR DHE ORGANIZATA KRIMINALE
Neni 333
Organizata kriminale
(Ndryshuar me ligjin nr. 9275, datë 16.9.2004)
Krijimi, organizimi ose drejtimi i organizatave kriminale dënohen me burgim nga pesë deri në
pesëmbëdhjetë vjet.
Pjesëmarrja në një organizatë kriminale dënohet me burgim nga katër deri në tetë vjet.
Nëse organizata kriminale është e armatosur dhe pjesëtarët e saj zotërojnë armë dhe lëndë shpërthyese
për qëllime të përmbushjes së veprimtarisë së saj kriminale, edhe nëse ato janë të fshehura ose të mbajtura në
vende të veçanta, dënimi me burgim shtohet me një të tretën.
Kur veprimtaritë ekonomike, të ndërmarra ose të kontrolluara nga pjesëtarë të organizatës kriminale,
financohen tërësisht ose pjesërisht me produkte të veprave penale, masa e dënimit, sipas paragrafëve të
sipërpërmendur në këtë nen, shtohet me një të tretën deri në një të dytën e tij.
Neni 333/a
Grupi i strukturuar kriminal
(Shtuar me ligjin nr. 9275, datë 16.9.2004)
Krijimi, organizimi ose drejtimi i një grupi të strukturuar kriminal për kyerjen e veprave penale dënohen
me burgim nga tre deri në tetë vjet.
Pjesëmarrja në grupin e strukturuar kriminal dënohet me burgim nga dy deri në pesë vjet.
Neni 334
Kryerja e veprave penale nga organizata kriminale dhe grupi i strukturuar kriminal
(Hequr fjalë me ligjin nr. 8733, datë 24.1.2001; ndryshuar me ligjin nr. 9275, datë 16.9.2004)
105
1. Kryerja e veprave penale nga pjesëtarë të organizatës kriminale dhe të grupit të strukturuar kriminal
dënohet sipas dispozitave penale përkatëse, duke i shtuar dënimit për veprën penale të kryer edhe pesë vjet
burgim, si dhe gjobën në masën një të tretën, por pa kaluar kufirin maksimal të dënimit me burgim.
2. Kur dispozita përkatëse referuese përmban dënim me burgim apo me burgim të përjetshëm, dënohet
me njëzet e pesë vjet burgim ose me burgim të përjetshëm.
3. Kur dispozita përkatëse referuese përmban vetëm dënim me burgim të përjetshëm, dënohet me
burgim të përjetshëm.
Neni 334/1
(Shtuar me ligjin nr. 9017, datë 6.3.2003)
Pavarësisht nga neni 278, përjashtohen nga ndjekja penale për armëmbajtje pa leje të armëve dhe
municioneve luftarake personat që në përputhje me legjislacionin në fuqi, dorëzojnë vullnetarisht armët deri
më datën 31.5.2005.
Në çdo rast nuk përjashtohen nga ndjekja penale për armëmbajtje pa leje personat që kanë kryer vepër
penale, duke përdorur si mjet për këtë qëllim armë dhe municione luftarake.
Nuk përjashtohen nga ndjekja penale edhe personat të cilët, pas hyrjes në fuqi të këtij ligji, deklarojnë se
nuk kanë armë e municione luftarake dhe nga kontrollet e ushtruara në mbështetje të dispozitave përkatëse të
Kodit të Procedurës Penale u gjenden armë e municione të fshehura.
Neni 335
Ky kod hyn në fuqi më 1 qershor 1995. Aktet ligjore që shfuqizohen, si dhe efektet dhe mënyra e hyrjes
së tij në fuqi, do të caktohet me ligj të veçantë.
Dispozitë kalimtare
(e parashikuar me ligjin nr. 23/2012, datë 1.3.2012)
Pushohen ndjekjet penale për çështjet në hetim, për çështjet e pashqyrtuara nga gjykatat, si dhe për
kallëzimet, që ndodhen në këto organe dhe në organet e rendit publik, për veprat penale, të cilat shfuqizohen
me hyrjen në fuqi të këtij ligji.
106